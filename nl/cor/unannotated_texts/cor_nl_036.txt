
Defensie, aankoop en corruptie


Een evaluatie van het anti-corruptiebeleid van de aankooporganisatie van het Ministerie van Defensie (1945-2012)


Jurre Terhorst

Management van de Publieke Sector


Universiteit Leiden

Voorwoord


Het citaat op de vorige pagina is veelzeggend voor het onderwerp van deze scriptie. Joop den Uyl, minister-president ten tijde van de Lockheed-affaire, toonde met deze uitspraak twee naar mijn mening veelzeggende kenmerken van het Nederlandse openbaar bestuur die in deze scriptie aan bod komen. De gebrekkige vertaling toont enerzijds de naïviteit van Nederlandse overheidsfunctionarissen. Anderzijds spreekt hieruit de ondernemersgeest, die in een publieke context vaak niet geoorloofd is en meerdere malen tot problemen heeft geleid.
Tijdens mijn studie heeft de vermenging van de publieke en private sfeer mijn interesse gewekt. In het Capstone-project Corruption and public integrity in the Netherlands heb ik me beziggehouden met corruptie bij het Ministerie van Defensie. Voor deze scriptie heb ik me hier verder in verdiept.

Op deze plaats wil ik mijn begeleider van de Universiteit Leiden, dr. Patrick Overeem bedanken. In slechts een paar gesprekken heeft hij mij veel ideeën gegeven en gezorgd dat deze scriptie in relatief korte tijd tot stand kwam. Charlotte: bedankt voor het eindeloos doorlezen van nieuwe hoofdstukken en het overleggen. Monique: bedankt voor je commentaar op de laatste versie. En natuurlijk Jonah: zonder jou was deze scriptie niet zo snel tot stand gekomen.

Ik heb deze scriptie met plezier geschreven, ik hoop dat u hem met even veel plezier zult lezen!

Jurre Terhorst Hoorn, juni 2013
Lijst van afkortingen

BING Bureau Integriteit Nederlandse Gemeenten

BIOS Bureau Integriteitsbevordering Openbare Sector

BZK Ministerie van Binnenlandse Zaken en Koninkrijksrelaties

CAID Centrale Adviseur Integriteit Defensie

CAMS (-FV) Centrum voor Automatisering van Missioncritical Systems ( - Force Vision)

CID Commissie Integriteitszorg Defensie

COAC Commissie Onderzoek Aanschaffingsbeleid en Controle

COID Centrale Organisatie Integriteit Defensie

COMA Commissie Onderzoek Militair Aankoopbeleid

DML Directoraat Materieel Landmacht

DMLu Directoraat Materieel Luchtmacht

DMO Defensie Materieel Organisatie

FIZ Functionaris Integriteitszorg

HDP Hoofddirectie Personeel

IGK Inspecteur-Generaal der Krijgsmacht

JDV Dienstencentrum Juridische Dienstverlening

JIVC Joint IV Commando

KMar Koninklijke Marechaussee

KNIL Koninklijk Nederlandsch-Indisch Leger

TI Transparency International

VNG Vereniging van Nederlandse Gemeenten

VROM Ministerie van Volkshuisvesting, Ruimtelijke Ordening en Milieubeheer

Wob Wet openbaarheid van bestuur

WWF World Wildlife Fund

Samenvatting


In dit onderzoek wordt het anti-corruptiebeleid van de aankooporganisatie van het Ministerie van Defensie tussen 1945 en 2012 geëvalueerd. De evaluatie wordt gedaan aan de hand van (theoretische) criteria omtrent goed beleid en adequate anti-corruptiemaatregelen.
De evaluatie is in twee fasen uitgevoerd. Er is begonnen met een procesevaluatie, waarin het algemene beleid van het Ministerie van Defensie, het aankoopbeleid en het anti-corruptiebeleid van de aankooporganisatie worden weergegeven gedurende de gehele periode. Het doel hiervan is een algemeen overzicht van beleidsontwikkelingen te geven, dat eveneens dient als achtergrondinformatie bij de volgende fase van de evaluatie.
In de tweede fase is ingezoomd op drie concrete gevallen van corruptie. Er is gekeken naar de corrupte handelingen en naar de wijze waarop het beleid is veranderd naar aanleiding van deze handelingen. De casussen die centraal staan in dit deel van de evaluatie zijn de affaire-Koopmann (1953-1956), de Lockheed-affaire (1959-1976) en de diefstal bij het CAMS (2009).
Dit onderzoek heeft aangetoond dat corruptie aanvankelijk werd gezien als een economische kwestie: corruptie maakte een doelmatige besteding van middelen onmogelijk. Later werd corruptie als een moreel probleem gezien. Omdat de probleemdefinitie veranderde, werden ook andere beleidsinstrumenten ingezet en veranderden verantwoordingsketens en verantwoordelijkheden. Dit heeft geleid tot een onoverzichtelijk integriteitsbeleid. In 2012 werd dit beleid daarom gemoderniseerd en vereenvoudigd.
Uit het onderzoek is verder gebleken dat veranderingen in het anti-corruptiebeleid (en vanaf 1992 integriteitsbeleid) vooral plaatsvinden naar aanleiding van incidenten. In perioden dat het Ministerie van Defensie bezig was met de wederopbouw van de krijsmacht (1945-1959) en met de reorganisatie van het departement (1959-1969) lijkt de aandacht vooral daar te liggen en niet bij corruptie. Het integriteitsbeleid werd pas vanaf 1992 ontwikkeld.
Ook wetenschappelijk heeft het onderzoek een bijdrage geleverd. Het heeft aangetoond dat het NATO-model van Hood geen adequate taxonomie van beleidsinstrumenten is, aangezien in dit model geen plaats is voor cultuur en leiderschap. Verder heeft het onderzoek aangetoond dat de kritieke condities voor goed beleid van Hogwood en Gunn slechts ten dele toepasbaar zijn op het Ministerie van Defensie.


Hoofdstuk 1 – Inleiding


Aanleiding

Langzaamaan leren we in Nederland dat we bepaald niet zo'n 'schoon' volkje zijn als algemeen werd aangenomen […]. De corruptieschade komt altijd weer terecht bij de belastingbetalers, omdat corruptie het besturen onnodig duur maakt, en ook bij de consumenten, omdat elke extra corrupte betaling neerslaat in de prijs van het geleverde product.
(Van Hulten, 2013).

Corruptie komt in de publieke sector regelmatig voor. Hoewel de exacte omvang van publieke corruptie onbekend is, kan men een schatting van de omvang maken aan de hand van het aantal (interne) meldingen en aangiftes dat is gedaan. Huberts en Nelen laten zien dat er in 1992 367 keer melding is gedaan van vermeende fraude of corruptie, 240 van deze meldingen bleken gegrond (2005: 28).
Aangezien de omvang van corruptie zich niet exact laat meten, is ook de schade die wordt ondervonden door corruptie lastig in een getal uit te drukken. Transparency International (TI), een internationale non-gouvernementele organisatie die zich inzet voor het uitbannen van corruptie, stelt dat op vier manieren schade kan worden geleden door corruptie. In de eerste plaats is er politieke schade, onder meer doordat een overheid aan legitimiteit verliest. Daarnaast is er economische schade omdat schaarse middelen niet optimaal worden benut. Ten derde heeft corruptie effect op de sociale structuur van een samenleving, want corruptie ondermijnt het vertrouwen in de politiek en het maatschappelijk middenveld. Ten slotte ondervindt ook het milieu schade door corruptie: wanneer regelgeving ontbreekt of niet wordt nageleefd worden natuurlijke hulpbronnen uitgebuit (Transparency International, 2013).

Gezien deze negatieve gevolgen van corruptie is het niet verwonderlijk dat de Nederlandse overheid zich inzet voor de preventie van corruptie. Corruptie wordt gezien als een schending van de integriteit. Andere integriteitsschendingen zijn onder meer fraude, belangenverstrengeling en misdragingen in de privésfeer (Huberts e.a., 2012: 150). In Nederland wordt de toespraak die de toenmalige minister van Binnenlandse Zaken en Koninkrijksrelaties (BZK), Ien Dales, in juni 1992 gaf op een congres van de Vereniging van Nederlandse Gemeenten (VNG) gezien als het 'startpunt' van een actief integriteitsbeleid (Dales, 1992). Sinds 1992 is er veel veranderd op het gebied van het integriteitsbeleid. Zo is in 2006 de ambtseed opnieuw ingevoerd en worden klokkenluiders sinds 2010 wettelijk beschermd. Ondanks de intensivering van het integriteitsbeleid vinden nog geregeld integriteitsschendingen plaats (Van Hulten, 2013).

Een van de overheidsorganisaties waar meer dan gemiddeld aandacht wordt besteed aan integriteitsbeleid is het Ministerie van Defensie (Huberts en Nelen, 2005: 79). Desondanks vinden ook hier met enige regelmaat gevallen van corruptie plaats. Hier kunnen verschillende oorzaken voor zijn. Het Ministerie van Defensie is met een personeelsbestand van ruim 62.000 personen een grote organisatie, waar bovendien veel geld wordt uitgegeven aan het aankopen van materieel (Ministerie van Defensie, 2013a). Wellicht is corruptie nooit volledig uit te bannen.
In dit onderzoek wordt gekeken naar het integriteitsbeleid van de aankooporganisatie van het Ministerie van Defensie. Uit onderzoek van Huberts en Nelen is duidelijk geworden dat er relatief veel meldingen van integriteitsschendingen zijn gedaan bij het Ministerie van Defensie. Dit duidt volgens de onderzoekers op een bovengemiddelde alertheid bij dit ministerie (Huberts en Nelen, 2005: 79; Dohmen en Verlaan, 2005). Dit is niet de enige verklaring die hiervoor gegeven zou kunnen worden: het is eveneens mogelijk dat er meer corruptie plaatsvindt bij Defensie.

In de loop van de geschiedenis hebben zich meerdere integriteitsschendingen voorgedaan bij de aankooporganisatie van het Ministerie van Defensie. In dit onderzoek worden de omkoping van majoor Koopmann door vertegenwoordigers van diverse fabrikanten (1953-1956), de omkoping van prins Bernhard door vliegtuigfabrikant Lockheed (1959-1974) en diefstal bij het Centrum voor Automatisering van Missioncritical Systems - Force Vision (CAMS-FV) in Den Helder (2009) behandeld. Na een weergave van de integriteitsschending wordt gekeken naar de beleidsmatige reactie op deze schending. Met behulp van een beleidsevaluatie kan worden bepaald of er adequaat is gereageerd op de integriteitsschending. In dit onderzoek wordt de beleidsverandering naar aanleiding van integriteitsschendingen onderzocht en geëvalueerd.

Probleemstelling

In dit onderzoek wordt het anti-corruptiebeleid van de aankooporganisatie van het Ministerie van Defensie onder de loep genomen. In de loop van de geschiedenis hebben zich bij het aankopen van materieel meerdere gevallen van corruptie voorgedaan. De reactie van het ministerie en de politiek was niet altijd van dezelfde intensiteit, maar soms heeft een specifiek geval van corruptie geleid tot wijziging van beleid. Hoewel het beleid is veranderd, hebben zich nadien toch andere gevallen van corruptie voorgedaan. Het is daarom interessant te onderzoeken hoe dit mogelijk is. Een mogelijkheid is dat het beleid gefaald heeft, maar het zou ook kunnen dat de kans op corruptie nooit helemaal weg te nemen is. Er kunnen andere factoren zijn die eveneens een rol spelen bij de aanwezigheid van corruptie.
Dit onderzoek levert een bijdrage aan de (wetenschappelijke) kennis over corruptie bij de aankooporganisatie van het Ministerie van Defensie door het anti-corruptiebeleid van 68 jaar te evalueren. In deze beleidsevaluatie wordt onder meer gelet op de manier waarop de aankooporganisatie inspeelt op specifieke gevallen van corruptie en wat de rol is van incidenten bij het vormen en implementeren van nieuw beleid.

Doelstelling

Het doel van dit onderzoek is het anti-corruptiebeleid bij de aankooporganisatie van het Ministerie van Defensie te evalueren.
Om een evaluatie te kunnen uitvoeren is het van belang eerst het anti-corruptiebeleid weer te geven, waarna kan worden ingezoomd op enkele gevallen van corruptie. Er wordt gekeken hoe in deze gevallen corruptie heeft plaatsgevonden en op welke wijze het beleid naar aanleiding van deze gevallen is aangepast. Tot slot kan een beoordeling worden gegeven van het anti-corruptiebeleid in de periode 1945-2012.

Vraagstelling

De onderzoeksvraag die in dit onderzoek wordt gehanteerd, luidt:

Hoe kan het anti-corruptiebeleid van de aankooporganisatie van het Ministerie van Defensie in de periode 1945-2012 worden beoordeeld?

Om deze vraag te kunnen beantwoorden, worden tevens enkele deelvragen gesteld:

Hoe zag het anti-corruptiebeleid van de aankooporganisatie van het Ministerie van Defensie eruit tussen 1945 en 2012?
Hoe heeft corruptie plaatsgevonden bij de aankooporganisatie van het Ministerie van Defensie tussen 1945 en 2012?
Op welke wijze is het anti-corruptiebeleid bij de aankooporganisatie van het Ministerie van Defensie gewijzigd naar aanleiding van corruptiegevallen?
In welke mate zijn de doorgevoerde beleidswijzigingen adequaat gebleken?

De deelvragen zullen in aparte hoofdstukken worden behandeld en beantwoord. In hoofdstuk 4 wordt een overzicht geschetst van het anti-corruptiebeleid van de gehele periode. In de hoofdstukken 5, 6 en 7 wordt dieper ingegaan op enkele gevallen van corruptie. Dit zijn gevallen die hebben geleid tot beleidswijzigingen. In deze hoofdstukken worden de tweede en derde deelvraag beantwoord. De laatste deelvraag wordt in de analyse (hoofdstuk 8) behandeld. Tot slot kan in de conclusie een antwoord worden geformuleerd op de onderzoeksvraag.

Relevantie

De laatste decennia is in de publieke sector de aandacht voor integriteit in het algemeen en voor anti-corruptie in het bijzonder gegroeid. De toespraak van minister Dales (BZK) tijdens een congres van de VNG in 1992 wordt vaak gezien als startpunt van een actief integriteitsbeleid. Na 1992 is het beleid steeds verder uitgebreid en zijn er steeds meer instanties gekomen die zich bezig houden met integriteit bij de overheid, zoals het Bureau Integriteitsbevordering Openbare Sector (BIOS) en het Bureau Integriteit Nederlandse Gemeenten (BING).
In dit onderzoek wordt het anti-corruptiebeleid van de aankooporganisatie van het Ministerie van Defensie vanaf de Tweede Wereldoorlog onderzocht. Zo wordt onderzocht wat er aan integriteitsbeleid (en specifieker: anti-corruptiebeleid) is ontwikkeld in de periode voor 1992 en daarna. Dit onderzoek heeft een maatschappelijke relevantie, aangezien het een beoordeling geeft van het anti-corruptiebeleid sinds de Tweede Wereldoorlog. Er wordt gekeken naar de effectiviteit van het beleid. Uit de uitkomsten van dit onderzoek kunnen lessen worden getrokken voor toekomstig beleid. Organisaties die betrokken zijn bij het anti-corruptiebeleid van de aankooporganisatie van het Ministerie van Defensie kunnen de verworven kennis verwerken in plannen voor toekomstig beleid. Mogelijk kunnen de uitkomsten van dit onderzoek worden gegeneraliseerd, waardoor ook andere (overheids)organisaties deze kennis kunnen gebruiken.
Ook wetenschappelijk is dit onderzoek relevant. Hoewel er veel is gepubliceerd over corruptie en anti-corruptiebeleid, voegt dit onderzoek nieuwe kennis toe. In 2007 is door twee studenten onderzoek gedaan naar het integriteitsbeleid van het Ministerie van Defensie (Knuivers en Leuvenink, 2007). Dit onderzoek richtte zich op de implementatie van enkele integriteitsmaatregelen die zijn voorgesteld door de commissie-Staal. De commissie-Staal heeft naar aanleiding van enkele incidenten met betrekking tot ongewenst gedrag bij de Marine in 2005 onderzoek verricht naar het integriteitsbeleid van Defensie. De voorgestelde maatregelen richten zich op het invoeren van gedragsregels en het aanstellen van vertrouwenspersonen.
Dit onderzoek uit 2007 richtte zich niet op corruptie, maar op ongewenst gedrag, waaronder (seksuele) intimidatie en pesten. Er heeft nog geen evaluatie van het anti-corruptiebeleid over de gehele periode 1945-2012 plaatsgevonden. De resultaten van dit onderzoek geven de laatste stand van zaken met betrekking tot (de effectiviteit van) het anti-corruptiebeleid.

Methode

In dit onderzoek wordt het anti-corruptiebeleid van de aankooporganisatie van het Ministerie van Defensie in de periode 1945-2012 geëvalueerd.
Alvorens de beleidsevaluatie wordt uitgevoerd, wordt eerst een literatuurstudie verricht. In deze literatuurstudie wordt een overzicht gegeven van verschillende definities van integriteit en corruptie. De definities die in dit onderzoek worden gehanteerd zullen hier worden verantwoord. Een ander doel van deze literatuurstudie is het vinden van wetenschappelijke oplossingen voor de preventie van corruptie (Rose-Ackerman, 1999; Van Hulten, 2002). Daarnaast wordt ook gekeken naar de criteria die worden gesteld aan succesvol beleid (Howlett e.a., 2009; Hogwood en Gunn, 1993). De gebruikte evaluatiecriteria zijn gebaseerd op de literatuur.
De evaluatie wordt aan de hand van twee methoden uitgevoerd. In de eerste plaats wordt middels een documentenanalyse een overzicht gegeven van het anti-corruptiebeleid in de periode 1945-2012. Het resultaat van deze analyse is een overzicht van het beleid uit de gehele periode. Dit levert een globaal overzicht op van beleidsmaatregelen en corruptie-incidenten. Dit zegt echter nog niet veel over de rol die schandalen hebben gespeeld bij het formuleren van nieuw beleid.
Daarom wordt in de tweede fase van het onderzoek ingezoomd op enkele specifieke gevallen van corruptie. Er wordt een gedetailleerde analyse van de corrupte handeling gegeven, waarna wordt gekeken naar de reactie op deze handeling. De nadruk ligt op de wijze waarop de organisatie is omgegaan met het corrupte gedrag en de manier waarop het beleid is aangepast om dergelijk gedrag tegen te gaan. Deze twee methoden van onderzoek geven samen een goed beeld van de ontwikkeling van het anti-corruptiebeleid bij de aankooporganisatie van het Ministerie van Defensie.
Na de beschrijving van het beleid in de gehele periode en in enkele specifieke gevallen wordt in de analyse de ontwikkeling van het anti-corruptiebeleid beoordeeld. Er wordt gekeken in hoeverre het beleid succesvol is gebleken in het effectief bestrijden van corruptie.

Casuïstiek

Voor dit onderzoek worden drie casussen, verspreid over de periode 1945-2012, onderzocht. In september 1956 bereikte een anonieme brief het Ministerie van Oorlog. In deze brief werd melding gedaan van corruptie door majoor Koopmann, die verantwoordelijk was voor het verspreiden van orders voor het ministerie aan de wapenindustrie. Er zou geen sprake zijn van aanbesteding, maar de orders gingen naar een fabriek die werd vertegenwoordigd door een bevriende collega van Koopmann. In ruil hiervoor heeft Koopmann zo'n 21.500 gulden ontvangen in de periode 1953-1956. De zaak was behandeld in een parlementair onderzoek naar het aankoopbeleid van het Ministerie van Oorlog. Dit onderzoek richtte zich op diverse misstanden bij de aankoop van materieel, waaronder de Helmenaffaire en de affaire-Koopmann.
In onderzoek dat werd gedaan na afloop van het Watergateschandaal in de Verenigde Staten kwam aan het licht dat de vliegtuigfabrikanten Lockheed en Northrop hoge (leger)functionarissen in diverse landen hadden omgekocht. Zo ook in Nederland, waar prins Bernhard ruim een miljoen dollar zou hebben aangenomen (Aalders, 2011: 7). Naarmate de verdenkingen sterker werden, liet minister-president Joop den Uyl onderzoek uitvoeren naar de banden die prins Bernhard met Lockheed zou hebben. De onderzoekscommissie heeft Bernhard schuldig bevonden. Aangezien Den Uyl het te ver vond gaan om de prins-gemaal gevangen te zetten, werd besloten dat prins Bernhard veel van zijn functies in het leger en in het bedrijfsleven moest neerleggen. Daarnaast werd het hem verboden een militair uniform te dragen (Bootsma en Breedveld, 1999: 158). In tweede instantie nam een onderzoekscommissie het aankoopbeleid van het Ministerie van Defensie onder de loep.
In 2011 werden kort achter elkaar twee artikelen gepubliceerd in de Volkskrant die betrekking hebben op integriteitsschendingen bij het Ministerie van Defensie. Op 1 februari werd bekend dat bij het Ressort Bedrijfsvoering van de Defensie Materieel Organisatie (DMO) op de Frederikskazerne in Den Haag sprake was van machtsmisbruik, drugshandel, diefstal en het gebruik en doorverkopen van defensiemateriaal voor eigen gewin (Rengers en Schoorl, 2011a). Niet veel later, op 5 maart 2011, kwam aan het licht dat bij het Centrum voor Automatisering van Missioncritical Systems - Force Vision (CAMS-FV) in Den Helder diefstal had plaatsgevonden. Zo zou er wederrechtelijk een televisie zijn meegenomen (Commissie Integriteitszorg Defensie, 2011: 31). Deze incidenten leidden tot een Kamerdebat, waarin werd besloten een commissie in te stellen die onderzoek moest doen naar het integriteitsbeleid bij Defensie en naar de politieke en ambtelijke informatievoorziening met betrekking tot integriteitsschendingen (Commissie Integriteitszorg Defensie, 2011: 13). In de casusbeschrijving wordt ingegaan op de diefstal bij het CAMS en niet op de integriteitsschendingen bij de Frederikskazerne.

Leeswijzer

Dit onderzoek begint met een literatuurstudie naar effectief beleid in het algemeen en effectief anti-corruptiebeleid in het bijzonder (hoofdstuk 2). In dit hoofdstuk worden eveneens de gehanteerde definities van 'integriteit' en 'corruptie' verantwoord.
Daarna worden, in hoofdstuk 3, de voor dit onderzoek gebruikte methoden en technieken uitgewerkt en verantwoord. In dit hoofdstuk wordt stilgestaan bij de gebruikte methoden en technieken, alsmede bij de implicaties die deze hebben voor de validiteit en betrouwbaarheid van het onderzoek.
In hoofdstuk 4 wordt de ontwikkeling van het anti-corruptiebeleid bij de aankooporganisatie van het Ministerie van Defensie in de periode 1945-2012 weergegeven.
De volgende drie hoofdstukken staan elk afzonderlijk in het teken van een corruptiegeval. Eerst wordt een gedetailleerd overzicht gegeven van de corrupte handeling, waarna, voor zover relevant, wordt ingegaan op de betrokken personen, de context waarin de handeling plaatsgevonden heeft en de beleidsverandering die naar aanleiding van dit geval is doorgevoerd. In hoofdstuk 5 wordt de casus van majoor Koopmann (1953-1956) beschreven. De Lockheed-affaire (1959-1976) wordt behandeld in hoofdstuk 6, waarna in hoofdstuk 7 de corruptie bij het Centrum voor Automatisering van Missioncritical Systems - Force Vision (CAMS-FV) in Den Helder (2009) aan de orde komt.
In hoofdstuk 8 worden de beleidsveranderingen geanalyseerd aan de hand van de in de literatuurstudie verkregen inzichten.

Het onderzoek wordt afgesloten met een conclusie (hoofdstuk 9) waarin de onderzoeksvraag zal worden beantwoord en waarin aanbevelingen worden gedaan.
Hoofdstuk 2 – Theoretisch kader


In het theoretisch kader worden de begrippen integriteit en corruptie gedefinieerd. Er worden verschillende definities gegeven, waarna de definitie die in dit onderzoek gebruikt wordt, wordt verantwoord. Verder wordt stilgestaan bij de kernmerken van succesvol beleid en wordt gekeken naar verschillende theoretische invalshoeken van anti-corruptiebeleid.

2.1 Integriteit

Integriteit heeft te maken met de motieven en waarden van een persoon bij het verrichten van een handeling (Van Hulten, 2002: 95). Hoewel het begrip integriteit veelvuldig wordt gebruikt, ontbreekt een algemeen geaccepteerde definitie. De Van Dale definieert integer als 'onschendbaar' of 'rechtschapen'.
Toen minister Dales in 1992 voor het congres van de Vereniging van

Nederlandse Gemeenten (VNG) sprak over integriteit had ze het niet alleen over zwaarbeladen vormen van integriteitsschending als corruptie en fraude, maar juist over 'kleinere' schendingen. Hier gaf zij de term machtsbederf aan:

'Het gaat mij om het sluipend gevaar van bezoedeling van de ambtelijke en politieke reputatie, van aantasting van integriteit van bestuurders, van ontkenning van de hoge waarden waarvoor de democratische rechtsstaat staat. Machtsbederf kan 'in the end' leiden tot gecorrumpeerd worden, corruptie en fraude' (Dales, 1992).

Een probleem bij de definiëring van integriteit werd in 1996 geconstateerd door de Raad voor Binnenlands Bestuur. De Raad stuitte op het feit dat het moeilijk, zo niet onmogelijk, was om algemeen geldende normen en waarden vast te stellen waarop integer gedrag gebaseerd wordt. De definitie die de Raad gaf, luidde: '[I]ntegriteit staat voor het handelen (doen of nalaten) van de overheid, als collectief of als individu, in overeenstemming met algemeen geldende normen en waarden van bestuurlijk fatsoen [...]' (Van Hulten, 2002: 97). De manier waarop de algemeen geldende normen en waarden ingevuld kunnen worden, wordt in deze definitie niet meegenomen.
Een vergelijkbare definitie komt van Leo Huberts: Integriteit is het 'handelen overeenkomstig de (daarvoor) geldende morele waarden en normen en de daarmee samenhangende (spel)regels' (Huberts e.a., 2012). In dit onderzoek zal deze definitie gebruikt worden. De definitie van Huberts is voldoende concreet, maar laat ook ruimte over voor invulling van begrippen als de 'geldende morele waarden en normen', die contextafhankelijk zijn.

Dimensies van integriteit

Het integriteitsbegrip kan op verschillende manieren opgevat worden: integriteit kan gezien worden als een absoluut of als een gradueel concept en als negatief of als positief concept. Er kan sprake zijn van interne en externe integriteitsschendingen (Vos en Beentjes, 2004: 29).
Ien Dales zette integriteit neer als een absoluut begrip: 'De overheid is óf wel óf niet integer. Een beetje integer kan niet' (Dales, 1992). In deze definitie wordt, uit angst voor het creëren van een zogenaamde 'glijdende schaal', geen ruimte gelaten voor (kleine, onschuldige) schendingen van de integriteit. Wanneer integriteit als een gradueel begrip wordt gezien, gaat men ervan uit dat een handeling die in principe in strijd is met de regels, maar geen directe schade oplevert (bijvoorbeeld een keer te laat komen op het werk) geen integriteitsprobleem veroorzaakt. Er kunnen wel problemen ontstaan wanneer dit gedrag zich herhaalt (vaker te laat komen) of verergert (niet een paar minuten, maar een uur te laat komen). Integriteit als gradueel begrip gaat ervan uit dat er gradaties zijn in (het schenden van) integriteit: niet iedere schending is even schadelijk (Vos en Beentjes, 2004: 31).
Integriteit kan worden gezien als negatief concept of als positief concept. Een negatief integriteitsconcept gaat uit van het afwezig zijn van (strafbare) schendingen van integriteit als fraude, corruptie en diefstal. Vanuit dit concept, dat gericht is op de preventie van strafbaar gedrag, wordt alleen achteraf ingegrepen bij integriteitsschendingen (Vos en Beentjes, 2004: 30). Het positieve integriteitsconcept heeft als uitgangspunt dat er altijd een bepaalde mate van niet-integer handelen aanwezig is. In dit concept richt men zich op de preventie van (ernstige vormen van) niet-integer handelen en op het faciliteren van gewenst gedrag (Vos en Beentjes, 2004: 31). In de positieve opvatting van integriteit wordt integriteit gezien als een gradueel begrip. Men erkent de aanwezigheid van kleine schendingen van de integriteit en tracht het gedrag zo te beïnvloeden dat deze niet ontaarden in meer problematische integriteitsschendingen (Vos en Beentjes, 2004: 31).
Er kan een onderscheid worden gemaakt tussen interne en externe integriteitsschendingen. Bij een interne integriteitsschending vindt de niet-integere handeling binnen een organisatie plaats; er zijn geen externe partijen bij betrokken.
Interne integriteitsschendingen kunnen zich richten op zowel (de eigendommen van) de organisatie als op andere medewerkers binnen de organisatie. Bij een externe integriteitsschending is een derde partij betrokken. Bij deze vorm kan zowel de eigen organisatie als een andere organisatie of burgers benadeeld worden (Vos en Beentjes, 2004: 32).

Gradaties van integriteitsschendingen

Uit het bovenstaande kan worden opgemaakt dat niet alle integriteitsschendingen van dezelfde ernst zijn en dezelfde hoeveelheid schade berokkenen aan de organisatie. Huberts e.a. hanteren een typologie van integriteitsschendingen, waarin de volgende typen integriteitsschendingen van 'ernstig' naar 'minder ernstig' worden gerangschikt (Huberts e.a., 2012: 150):

Corruptie: omkoping

Corruptie: bevooroordeling van vrienden, familie, partij

Fraude en diefstal

Dubieuze giften en beloften

Onverenigbare nevenfuncties, activiteiten en/of contacten

Misbruik van bevoegdheden

Misbruik en manipulatie van (de toegang tot) informatie

Discriminatie, (seksuele) intimidatie en onfatsoenlijke omgangsvormen

Verspilling en wanprestatie

Wangedrag in de vrije tijd

Het Ministerie van Defensie, waar dit onderzoek zich op richt, maakt een onderscheid tussen zakelijke en sociale integriteit. Bij schending van de zakelijke integriteit gaat het onder meer om fraude, corruptie en belangenverstrengeling. Sociale integriteit heeft te maken met interpersoonlijke omgangsvormen. Schendingen van de sociale integriteit gaan vaak over discriminatie of pesten (Ministerie van Defensie, 2013b). Hoewel het ministerie niets zegt over gradaties van (de ernst van) integriteitsschendingen, vertoont deze tweedeling overeenkomsten met de typologie van Huberts.
Problemen met integriteit en integriteitsbeleid

De laatste twee decennia wordt in Nederland veel aandacht besteed aan integriteitsbeleid. Dit brengt het risico van integritisme met zich mee: een overdreven focus op vraagstukken van integriteit. De neiging kan ontstaan om vragen over de integriteit van een persoon te stellen, ook wanneer deze vragen helemaal niet aan de orde zijn (Huberts, 2005: 19).
Een ander probleem dat kan ontstaan bij een actief integriteitsbeleid is wat oud-premier Balkenende de 'integriteitsparadox' noemde: door de groeiende activiteit op het gebied van (het opsporen van) integriteitsschendingen worden meer schendingen ontdekt en komen deze prominenter in het nieuws. Hierdoor lijkt het aantal integriteitsschendingen, ondanks het actievere beleid, toe te nemen (Becker, 2007: 114).

Corruptie

Corruptie is een integriteitsschending. Maar wat precies onder corruptie wordt verstaan, verschilt per geval, context, tijd en auteur (Friedrich, 1989). Het is allereerst van belang onderscheid te maken tussen private en publieke corruptie. Private corruptie speelt zich af in de private sector: tussen bedrijven en/of medewerkers. Bij publieke corruptie speelt een publieke organisatie of ambtsdrager een rol, vaak (maar niet noodzakelijkerwijs) als ontvanger van steekpenningen (Van Hulten, 2002: 46). In dit onderzoek ligt de nadruk op publieke corruptie.
Er zijn veel definities van corruptie in omloop. Huberts en Nelen hebben hun definitie gebaseerd op het Nederlandse strafrecht. In het strafrecht wordt corruptie gedefinieerd als 'ambtelijke omkoping' (art. 177 e.v. WSr). Huberts en Nelen beschrijven ambtelijke corruptie als 'het verschaffen, vragen of verkrijgen van private gunsten of beloften met het oog op wat iemand in functie deed, doet of zal doen' (2005: 15).
De definitie van Huberts en Nelen is gebaseerd op de 'enge' omschrijving die het Wetboek voor Strafrecht geeft aan corruptie. In brede zin kan corruptie worden teruggevoerd op haar oorspronkelijke, Latijnse, betekenis: corrumpere, het doorbreken van heelheid, ongeschondenheid (Kerkhoff, 2013: 23).
Niet alleen de reikwijdte van het begrip is variabel, de betekenis van het begrip corruptie verandert door de tijd. Nepotisme, het verstrekken van ambten aan familieleden, werd in de achttiende eeuw volledig geaccepteerd, maar wordt tegenwoordig gezien als corrupt. Dit maakt het lastig een historisch vergelijkende studie van corruptie uit te voeren (Kerkhoff, 2013).
In dit onderzoek wordt een definitie van corruptie gehanteerd waarin niet alleen omkoping, maar ook fraude en diefstal zijn inbegrepen. Deze vormen van integriteitsschending hebben een belangrijke overeenkomst: in alle gevallen is sprake van schade die in geld is uit te drukken (Van Hulten, 2002: 43). De definitie die hier wordt gehanteerd, luidt: 'Corruptie is een schending van de integriteit die plaatsvindt in de publieke sfeer, waarbij persoonlijk financieel gewin wordt behaald door minimaal een partij, ten koste van een andere'.

Beleid

In dit onderzoek wordt gekeken naar het anti-corruptiebeleid van de aankooporganisatie van het Ministerie van Defensie. Om dit beleid te evalueren, moeten verschillende criteria opgesteld worden. Deze criteria worden gebaseerd op bestaande literatuur. Er wordt niet alleen gekeken naar interventies die specifiek van toepassing zijn op de bestrijding van corruptie, maar ook naar de kenmerken van succesvol beleid in het algemeen.

Beleidsinstrumenten

Een overheid of andere beleidsmaker heeft verschillende instrumenten tot zijn beschikking. Lowi onderzocht het beleid van de Amerikaanse overheden en ontdekte dat deze vier typen instrumenten hanteerden: distributie, redistributie, regulering en constituerende instrumenten (Howlett e.a., 2009: 115). Een duidelijkere en beter te operationaliseren indeling is de taxonomie van Christopher Hood: het NATO-model. Hood onderscheidt hierin vier typen beleidsinstrumenten, gebaseerd op informatie (nodality), autoriteit, geld (treasure) en organisatie (Howlett e.a., 2009: 115). Complexe problemen kunnen vaak niet worden opgelost door het inzetten van een enkel type beleidsinstrument: een combinatie van instrumenten is noodzakelijk.
Informatie kan op verschillende manieren worden ingezet als beleidsinstrument. Een veelgebruikte methode is de informatiecampagne, waarbij een overheid kennis wil overdragen aan anderen. Dit is een neutrale, relatief vrijblijvende vorm van kennisoverdracht. De wijze waarop de informatie die de overheid verstrekt wordt opgevat, is afhankelijk van de sociaaleconomische status van de ontvanger, de hoeveelheid informatie en de manier waarop deze wordt gepresenteerd. Andere manieren waarop de overheid informatie kan gebruiken is door te vermanen of aan te sporen, door het instellen van benchmarks en door commissies en onderzoeken in het leven te roepen (Howlett e.a., 2009: 117).
De overheid kan haar autoriteit op verschillende manieren gebruiken als beleidsinstrument. Zo kan de overheid economische of sociale regulering opleggen. Deze regulering moet worden opgevolgd, op straffe van een boete. Regulering hoeft niet altijd door de overheid te worden gehandhaafd: deze kan ook worden gedelegeerd naar niet-overheidsorganisaties. Tot slot behoort ook het instellen van adviescommissies tot deze categorie (Howlett e.a., 2009: 119). Autoriteit, zoals door Hood beschreven, heeft vooral te maken met het inzetten van wet- en regelgeving en veel minder met bijvoorbeeld gezag of leiderschap.
Een ander instrument is geld. De overheid kan zowel geld geven, in de vorm van een gift, belastingvoordeel of lening, als geld innen in de vorm van belastingen, boetes of gebruikskosten. Daarnaast kan de overheid met geld belangengroepen en denktanks financieren (Howlett e.a., 2009: 123).
Het laatste type beleidsinstrument heeft betrekking op de wijze waarop de uitvoering van het beleid wordt georganiseerd. Zo kan de overheid beleid zelf uitvoeren of kan de uitvoering worden overgelaten aan overheidsbedrijven, zelfstandige bestuursorganen, publiek-private samenwerkingsverbanden of de samenleving. Daarnaast kan er ook voor gekozen worden marktwerking in te voeren (Howlett e.a., 2009: 126).

ritieke voorwaarden

Lange tijd is er weinig wetenschappelijke aandacht besteed aan beleidsimplementatie. Dit werd in de beleidswetenschap gezien als een onbelangrijke bijkomstigheid: men richtte zich vrijwel alleen op de (politieke) agenda- en beleidsvormingsprocessen. In 1973 verrichtten Pressman en Wildavsky onderzoek naar de implementatie van federaal beleid in Oakland, Californië. Uit dit onderzoek is gebleken dat de uitvoering van beleid helemaal niet verliep zoals men van tevoren had bedacht (Howlett, e.a. 2009: 163). Dit vormde de aanleiding voor veel onderzoek naar beleidsimplementatie.
In 1993 hebben Hogwood en Gunn een overzicht gepubliceerd van critical conditions, voorwaarden waaraan beleid moet voldoen om succesvolle implementatie te bevorderen (Hogwood en Gunn, 1993). De voorwaarden die zij opstelden, zijn: er moeten geen ingewikkelde externe omstandigheden zijn; er moeten voldoende tijd en middelen beschikbaar zijn; de correcte mix van beleidsmiddelen is daadwerkelijk beschikbaar; er is een valide causale beleidstheorie geformuleerd en er is sprake van een eenvoudige oorzaak-gevolgrelatie zonder interveniërende variabelen; er zijn minimale afhankelijkheidsrelaties; er is overeenstemming over de einddoelen; het is duidelijk wie verantwoordelijk is voor welke taak; er is optimale communicatie en coördinatie; beleidsmakers kunnen eisen en voor elkaar krijgen dat iedereen helemaal meedoet.

De kans dat de implementatie van beleid niet verloopt zoals gewenst neemt toe naarmate niet aan de kritieke voorwaarden kan worden voldaan. Deze voorwaarden zullen in dit onderzoek worden gebruikt als evaluatiecriteria.

Anti-corruptiemaatregelen

Er zijn in Nederland, evenals in het buitenland, al heel wat maatregelen ingevoerd om integriteit te bevorderen. Zo dienen vrijwel alle Nederlandse ambtenaren zich te houden aan de 'Nederlandse code voor goed openbaar bestuur' (Rijksoverheid, 2009). In veel landen staat het integriteitsbeleid, en met name het bestrijden van corruptie, hoog op de politieke agenda. Dit is niet verwonderlijk, aangezien een betrouwbare, niet-corrupte overheid een voorwaarde is voor het verkrijgen van financiële steun van de Wereldbank en het Internationaal Monetair Fonds (Bevir, 2012: 101).
Om het succes van verschillende beleidsmaatregelen te onderzoeken, is al veel

internationaal vergelijkend onderzoek verricht. Het doel van dit type onderzoek is te achterhalen welke variabelen doorslaggevend zijn voor het bestaan en de preventie van corruptie (zie bijv. Johnson, 2004).
In deze paragraaf worden enkele oplossingsrichtingen beschreven. Het doel is niet tot een uitputtend overzicht van anti-corruptiemaatregelen te komen, maar om veelvoorkomende oplossingen op te sommen. In volgende hoofdstukken kan worden onderzocht of deze oplossingen zijn gebruikt in het anti-corruptiebeleid. De oplossingen zullen zich ook niet toespitsen op een concreet geval. Hier worden slechts enkele veelgenoemde elementen besproken die kunnen worden ingezet bij de bestrijding van corruptie, te weten het gebruik van wet- en regelgeving, openheid en leiderschap.

Deze code bevat geen juridisch afdwingbare regels, maar richtlijnen voor wenselijk gedrag. De code is bedoeld voor ambtenaren van het Rijk, provincies, gemeenten en waterschappen en kan eveneens gebruikt worden door politie en brandweer. Over de toepasbaarheid van deze code op Defensie wordt niets vermeld.


Wet- en regelgeving

Met behulp van wet- en regelgeving kan integriteit voor een deel worden afgedwongen. Een eerste voor de hand liggende oplossing is het strafbaar stellen van vormen van integriteitsschendingen als corruptie (Van Hulten, 2002: 181). Daarnaast is het van groot belang dat het rechtsprekende orgaan zelf niet corrupt is. In India zijn met name de lagere rechtbanken berucht om het aannemen van steekpenningen. In een dergelijke samenleving kan corruptie niet goed worden bestraft (Johnson, 2004: 156).
Er zijn steeds meer onafhankelijke controleorganen ingesteld bij wet. Hierbij kan worden gedacht aan de Algemene Rekenkamer (die in 1814 werd ingesteld) en de Nationale Ombudsman (die dateert van 1982). Beide zijn Hoge Colleges van Staat, wat wil zeggen dat hun bestaan in de Grondwet verankerd is en dat zij een zelfstandige, onafhankelijke positie hebben (Algemene Rekenkamer, 2013). Daarnaast worden klokkenluiders steeds beter beschermd, onder andere middels de in 2010 ingevoerde Klokkenluidersregeling. Ook is er een onafhankelijk Adviespunt Klokkenluiders opgezet (Rijksoverheid, 2013).
Om de overheid transparanter en inzichtelijker te maken voor burgers bestaat sinds 1980 de Wet openbaarheid van bestuur (Wob). Deze wet maakt het mogelijk dat burgers bepaalde overheidsinformatie kunnen opvragen (Van Ballegooij e.a., 2008: 133). Met name door de (onderzoeks)journalistiek wordt hier regelmatig gebruik van gemaakt.

Openheid

Corruptie kan deels worden voorkomen door het creëren van openheid over zakelijke transacties (Van Hulten, 2002: 179). Hoewel openheid vaak bij wet moet worden afgedwongen, wordt het, gezien het belang van het onderwerp, apart besproken. Niet alleen de overheid is betrokken bij het creëren van openheid. De (onderzoeks-)journalistiek en onafhankelijke organisaties als Transparency International spelen eveneens een belangrijke rol.

Hoewel cijfers over het exacte aantal Wob-verzoeken ontbreken, wordt de hoeveelheid verzoeken door gemeenten als te groot ervaren. Er gaan dan ook stemmen op om het aantal verzoeken per persoon te beperken (Binnenlands Bestuur, 2013). Recent heeft de Ombudsman zich uitgesproken voor het openbaar maken van alle overheidsdocumenten (enkele uitzonderingen daargelaten), waarmee de Wob zou kunnen worden afgeschaft (Bhikhie, 2013).

Openheid kan op veel verschillende manieren worden afgedwongen. Van Hulten noemt er enkele (2002: 180), waaronder: het bekend maken van inkomen en (neven)functies; controle op het gebruik van publieke middelen; bescherming van klokkenluiders; openbare aanbesteding; marktwerking (en bijbehorende toezichthouders); schriftelijke verantwoording van gevoerd beleid; persvrijheid en de Wet openbaarheid van bestuur (Wob); uitwisseling van informatie tussen landen.

Hoewel deze lijst niet uitputtend is, zijn de voor dit onderzoek relevante vormen van openheid opgenomen.

Leiderschap

Ethisch leiderschap is van groot belang bij de bestrijding van niet-integer gedrag. Leonie Heres ziet ethisch leiderschap als een begrip dat bestaat uit drie elementen: de morele persoon, de relatie tussen leiders en volgers en het moreel management (Heres, 2012: 266). De morele persoon is een persoon die een oprechte zorg heeft voor het gemeenschappelijk belang. Deze persoon beschikt over eigenschappen als altruïsme, eerlijkheid en authenticiteit. Een ethische leider is niet iemand die altijd alles goed doet, maar iemand die ook twijfelt over ethiek en bereid is de discussie daarover aan te gaan (Heres, 2012: 266).
Naast deze intrinsieke kenmerken van de leider is ook de relatie die deze persoon met volgers heeft belangrijk (Heres, 2012: 268; Grint, 2010: 2). Het is van groot belang dat de leider een goede relatie heeft met zijn of haar volgers om effectief ethisch leiderschap te kunnen tonen. Een goede relatie wordt in dit verband gekenmerkt door affectie, wederkerigheid, vertrouwen, respect, loyaliteit en zorgzaamheid (Heres, 2012: 268).
De derde belangrijke factor van ethisch leiderschap is het moreel management.

Dit gaat in op acties die de leider moet ondernemen om integriteit van anderen te ondersteunen en te stimuleren. Leiders kunnen dit doen door voorbeeldgedrag te tonen,
door disciplinering en door het proactief communiceren over ethiek en integriteit (Heres, 2012: 269; Vos en Beentjes, 2004: 113).

Schandaal als katalysator

Corruptie is niet alleen onderwerp van het integriteitsbeleid: (corruptie-)schandalen vormen soms ook de directe aanleiding om beleid te veranderen (Kingdon, 2011: 94). Een klassiek voorbeeld hiervan is de moord op president Garfield van de Verenigde Staten (1881), die leidde tot de inperking van het spoils system (Shafritz en Hyde, 2012: 5).
Een beleidsissue kan op verschillende manieren op de politieke agenda worden geplaatst. Een probleem kan aan het licht komen door bepaalde indicatoren (vaak feedback van permanente evaluatie, zoals koopkrachtcijfers), feedback van een beleidsevaluatie of door focusing events: grote gebeurtenissen, vaak met veel impact, die de aandacht op een bepaald issue vestigen. Een focusing event alleen is echter slechts zelden voldoende om een item op de beleidsagenda te plaatsen (Kingdon, 2011: 98).
Wanneer een corruptieschandaal bekend wordt, bestaat de neiging om degenen die schuldig zijn aan de corruptie te straffen en de zaak daarmee af te doen. Dit is echter niet genoeg: het schandaal moet worden aangegrepen om het beleid structureel te veranderen. Het schandaal kan bovendien worden aangegrepen om impopulaire veranderingen door te voeren (Rose-Ackerman, 1999: 210).
In dit onderzoek is de functie van een schandaal als katalysator het uitgangspunt van de beleidsevaluatie: het bekend worden van een geval van corruptie zal tot een (beleids-)reactie leiden. In de gevallen die hier middels casestudy-onderzoek worden behandeld is het geval van corruptie expliciet benoemd als aanleiding van de beleidsverandering of -aanbevelingen. Dat corruptieschandalen de aanleiding vormen voor beleidsverandering rechtvaardigt de aandacht voor deze schandalen in dit onderzoek.

Het spoils system hield in dat de winnaar van de Amerikaanse presidentsverkiezingen zelf (hoge) ambtenaren mocht aanwijzen. De gedachte hierachter was dat door geestverwanten op allerlei plekken in het openbaar bestuur aan te stellen het bestuur responsiever zou worden. Het systeem had echter nepotisme als ongewenste bijwerking en is daarom drastisch ingeperkt.

Voor de reactie op de affaire-Koopmann, zie Kamerstukken II, 5450, nr. 1; voor de reactie op de Lockheed-affaire, zie o.a. Aalders, 2011; voor de reactie op de diefstal bij het CAMS, zie Commissie Integriteitszorg Defensie, 2011.

Besluit

In dit hoofdstuk zijn verschillende voorwaarden voor succesvol anti-corruptiebeleid voorbijgekomen, die in volgende hoofdstukken als evaluatiecriteria worden gebruikt. Op basis van de theorie worden de volgende criteria onderscheiden: er worden meerdere typen beleidsinstrumenten ingezet, waaronder autoriteit (in de zin van wet- en regelgeving); er moeten geen ingewikkelde externe omstandigheden zijn; er moeten voldoende tijd en middelen beschikbaar zijn; de correcte mix van beleidsmiddelen is daadwerkelijk beschikbaar; er is een valide causale beleidstheorie geformuleerd en er is sprake van een eenvoudige oorzaak-gevolgrelatie zonder interveniërende variabelen; er zijn minimale afhankelijkheidsrelaties; er is overeenstemming over de einddoelen; het is duidelijk wie verantwoordelijk is voor welke taak; er is optimale communicatie en coördinatie; beleidsmakers kunnen eisen en voor elkaar krijgen dat iedereen helemaal meedoet; er is sprake van optimale openheid en transparantie; leiderschap wordt ingezet als middel om integriteit af te dwingen.

Hoofdstuk 3 – Methoden en Technieken


Dit onderzoek is een vorm van historisch vergelijkend onderzoek. Verschillende casussen, uit verschillende historische perioden, worden beschreven en aan de hand van enkele criteria geëvalueerd. Door een systematische beschrijving wordt vergelijking tussen de verschillende casussen mogelijk. In dit hoofdstuk wordt stilgestaan bij de methodiek en de voor- en nadelen van zowel historisch vergelijkend onderzoek als evaluatieonderzoek.

Historisch vergelijkend onderzoek

Vergelijkend onderzoek biedt de mogelijkheid om hypothesen af te leiden uit een of enkele casus(sen). Voorstanders van kwantitatief onderzoek stellen dat voor het toetsen van deze hypothesen kwantitatief onderzoek noodzakelijk is (Rueschemeyer, 2003: 309).
Historisch vergelijkend onderzoek leent zich echter ook voor het beantwoorden van 'grote vragen' (Mahoney en Rueschemeyer, 2003: 7). Door gedetailleerde beschrijvingen van bepaalde gebeurtenissen, zoals corruptieschandalen, kan meer inzicht worden verkregen in de achtergronden hiervan. Door de beschrijvingen vervolgens met elkaar te vergelijken kan naar patronen en ontwikkelingen worden gezocht.
Historisch vergelijkend onderzoek onderscheidt zich van andere typen onderzoek, omdat het zich richt op causaliteit, op ontwikkelingen door de tijd, de mogelijk veranderende opvattingen in de tijd en op systematische vergelijking (Mahoney en Rueschemeyer, 2003: 10). Een belangrijk voordeel van historisch vergelijkend onderzoek is dat, door de gedetailleerde casusbeschrijving, onderzoekers vaak goed op de hoogte zijn van de context van de casus. Hierdoor is de onderzoeker doorgaans goed in staat de casus te duiden (Mahoney en Rueschemeyer, 2003: 13).
Kwalitatief onderzoek, waaronder historisch vergelijkend onderzoek, kent doorgaans een beperkte casusselectie. Tegenstanders van kwalitatief onderzoek stellen daarom dat uitkomsten van dit type onderzoek moeilijk te generaliseren zijn. Het heeft echter ook een groot voordeel boven kwantitatief onderzoek: in kwantitatief onderzoek kunnen assumpties worden gedaan met betrekking tot de homogeniteit van een bepaalde groep, die mogelijk niet juist zijn. Door gedetailleerde kennis van de casuïstiek wordt dit probleem bij kwalitatief onderzoek vermeden (Mahoney en Rueschemeyer, 2003: 18).
Doordat historisch vergelijkend onderzoek zowel binnen casussen als tussen casussen analyse mogelijk maakt, kunnen meer en complexere causale relaties worden ontdekt. Schijnverbanden, die wel het resultaat kunnen zijn van kwantitatieve regressieanalyses, worden hiermee vermeden (Rueschemeyer, 2003: 324).
Historisch vergelijkend onderzoek brengt ook enkele valkuilen met zich mee. Zo is het niet mogelijk om op basis van dit type onderzoek universeel geldende verbanden bloot te leggen. Daarnaast is het niet goed mogelijk om bepaalde factoren, die in de casuïstiek onveranderd blijven, goed te duiden (Rueschemeyer, 2003: 332).

Beleidsevaluatie

Beleidsevaluatie kan worden gezien als een praktisch of wetenschappelijk proces. Wanneer beleidsevaluatie praktisch wordt opgevat, is het een onderdeel van de beleidscyclus. Na agenda-, besluit- en beleidsvorming en implementatie volgt vaak een evaluatie van beleid, die kan leiden tot aanpassing van het beleid of het invoeren van nieuw beleid (Van Thiel, 2010: 16). Evaluatie vindt niet alleen achteraf plaats: evaluaties kunnen zowel ex ante (vooraf) als ex post (achteraf) plaatsvinden en zich richten op zowel het juist verlopen van processen (formatief) als op de uitkomsten van het beleid (summatief; Van Thiel, 2010: 16).

Evaluatieonderzoek kan ook worden benaderd als een wetenschappelijke vorm van onderzoek, die een praktische toepassing heeft. In de wetenschappelijke benadering van beleidsevaluatie zijn twee richtingen te herkennen. Bovens en 't Hart (1996) zien beleidsevaluatie niet alleen als een wetenschappelijke exercitie, maar hechten eveneens een groot belang aan de (politieke) gevolgen van evaluatieonderzoek. Swanborn (2007) ziet beleidsevaluatie als een neutrale vorm van wetenschap waarin naar waarheidsvinding wordt gestreefd en aanbevelingen worden gedaan.

Bovens en 't Hart hebben een model ontwikkeld met behulp waarvan beleid kan worden geëvalueerd (1996). Zij benaderen de evaluatie op een wetenschappelijk manier en hebben daarnaast oog voor de politieke context waarin beleidsevaluatie zich vaak afspeelt. Volgens Bovens en 't Hart bestaat een beleidsevaluatie uit verschillende stappen, die worden gekenmerkt door hun eigen problemen en biases. In de eerste plaats moeten de uitkomsten van het beleid zorgvuldig worden weergegeven. Vervolgens worden de actoren die een rol speelden in het beleidsvormingsproces geïdentificeerd, waarna het gedrag van deze actoren kan worden weergegeven en verklaard. In de laatste plaats wordt dit gedrag geëvalueerd (Bovens en 't Hart, 1996: 9).
Bovens en 't Hart laten zien dat de evaluatie van beleid, en met name het toewijzen van schuld, vaak een politieke kwestie is. De belangrijkste taak voor de beleidswetenschapper is dan ook niet objectiviteit, validiteit en betrouwbaarheid te waarborgen, maar te zorgen voor een beleidsanalyse die wetenschappelijk interessant is zonder haar politieke relevantie te verliezen. Verder moet men trachten te voorkomen dat wetenschappelijke uitkomsten politiek gemanipuleerd worden (Bovens en 't Hart, 1996: 148).

Beleidsevaluatie is dus niet alleen een wetenschappelijke handeling, maar kan politieke gevolgen met zich meebrengen. Bij het uitvoeren van een beleidsevaluatie moet hiermee rekening worden gehouden. Tegelijkertijd moet de nadruk niet uitsluitend op het (politieke) naming and shaming komen te liggen: in een evaluatie zijn ook de andere door Bovens en 't Hart geformuleerde stappen van belang.

Swanborn onderscheidt in zijn handboek over evaluatieonderzoek drie typen evaluaties: planevaluatie, procesevaluatie en productevaluatie. De planevaluatie bestaat uit het ontwerpen van de beleidsinterventie. De procesevaluatie volgt de invoering van de beleidsinterventie, waar nodig kan zo worden bijgestuurd. De productevaluatie vindt plaats wanneer de beleidsinterventie volledig is uitgevoerd. Dit type evaluatie richt zich op de mate waarin de interventie effectief is geweest (Swanborn, 2007: 36).

In dit onderzoek wordt de methodiek van Swanborn gevolgd en worden twee typen evaluaties gedaan. Eerst wordt een procesevaluatie uitgevoerd, waarbij het algemene defensiebeleid, het aankoopbeleid en het anti-corruptiebeleid bij de aankooporganisatie uit de periode 1945-2012 worden geëvalueerd. De nadruk bij dit type evaluatieonderzoek ligt op vraagstukken over de uitvoeringspraktijk, mogelijke knelpunten, onvoorziene effecten en de vraag of er tussentijds bijgestuurd moet worden (Swanborn, 2007: 49). Het anti-corruptiebeleid wordt in deze evaluatie als een geheel gezien, dat in de loop van de tijd wordt aangepast naar aanleiding van incidenten en onvoorziene effecten.

Daarnaast wordt ingezoomd op enkele concrete gevallen van corruptie. De gevallen die in dit onderzoek zijn geselecteerd hebben een roep om beleidsverandering veroorzaakt. Over deze drie gevallen wordt een productevaluatie uitgevoerd. Het doel van deze evaluatie is te onderzoeken in hoeverre het beleid, dat naar aanleiding van een corruptieschandaal is veranderd, in staat is gebleken dergelijke gevallen effectief tegen te gaan (Swanborn, 2007:50).

Procesevaluatie

In een procesevaluatie wordt het beleid tijdens de uitvoering nauwlettend gevolgd. Hierbij wordt speciale aandacht besteed aan hoe de uitvoering in de praktijk werkt. Er wordt gekeken of de werkelijkheid overeenkomt met de 'papieren werkelijkheid': de geplande interventie. Er wordt gekeken of de doelstellingen en doelgroepen bereikt worden met de interventie en of er knelpunten of neveneffecten optreden (Swanborn, 2007: 192).

Beleid wordt vaak eerst op kleine schaal geïmplementeerd om de werking ervan te kunnen toetsen. Procesevaluatie is een methode om te toetsen of het beleid werkt zoals het van tevoren is bedacht. De procesevaluatie in dit onderzoek speelt zich af op drie niveaus. Er wordt gekeken naar het algemene defensiebeleid, naar het aankoopbeleid bij het Ministerie van Defensie en naar het anti-corruptiebeleid bij de aankooporganisatie van het ministerie. Omdat er slechts zeer beperkt informatie beschikbaar is over het anti-corruptiebeleid, is een volledige procesevaluatie niet mogelijk. De uitgevoerde evaluatie is desalniettemin een relevante toevoeging aan de bestaande kennis, aangezien de evaluatie uitgebreide achtergrondinformatie biedt bij de productevaluaties die later aan bod komen.

Evaluatiecriteria

In dit onderzoek wordt gekeken hoe het anti-corruptiebeleid van de aankooporganisatie van het Ministerie van Defensie zich heeft ontwikkeld in de periode tussen 1945 en 2012. Omdat dit een lange periode betreft, wordt deze in delen behandeld. Er wordt getracht om per decennium de ontwikkeling van het beleid te bestuderen. De exacte bepaling van de periodes is afhankelijk van de beschikbaarheid van data en de beleidsmaatregelen die zijn genomen. Per periode vindt de evaluatie op dezelfde wijze plaats. Vooraf zijn enkele onderzoeksvragen opgesteld, op basis waarvan de evaluatie plaatsvindt. De onderzoeksvragen die centraal staan, zijn:

Wat is de doelstelling van het anti-corruptiebeleid?

Welke beleidsinstrumenten zijn ingezet om dit doel te bereiken?

Treden er knelpunten of ongewenste effecten op bij het uitvoeren van het anticorruptiebeleid?
Is bijsturing van het beleid noodzakelijk?

In hoeverre wordt de doelstelling van het beleid behaald?

Per periode wordt stilgestaan bij deze vragen. Om de evaluatie te kunnen uitvoeren moeten deze vragen omgezet worden in (meetbare) criteria. De criteria zijn als volgt geformuleerd:

De doelstelling van het beleid is vooraf helder weergegeven.

Er zijn meerdere typen beleidsinstrumenten gebruikt, om zodoende het probleem van meerdere kanten aan te pakken.
Waar knelpunten en ongewenste effecten hebben opgetreden, worden deze adequaat verholpen.
De doelstelling van het beleid is behaald.

Door over de gehele periode dezelfde criteria te hanteren kan het beleid uit deze periode vergeleken worden. Het is mogelijk dat men op meerdere momenten voor eenzelfde probleem komt te staan. Door middel van een systematische analyse is het mogelijk de interventies op deze momenten met elkaar te vergelijken.

Onderzoeksmethode

De procesevaluatie wordt uitgevoerd in de vorm van een meta-analyse. Dit houdt in dat in dit onderzoek verschillende eerdere onderzoeken worden betrokken (Van Thiel, 2010: 129). In de loop van de geschiedenis zijn meerdere onderzoeken verricht naar het anti-corruptiebeleid van de aankooporganisatie van het Ministerie van Defensie. De resultaten van deze onderzoeken worden hier gebundeld. Dit heeft als voordeel dat zo een overzicht wordt gegeven van de gehele periode van de Tweede Wereldoorlog tot heden. Daarnaast heeft het ook voordelen met betrekking tot de externe validiteit en de representativiteit van het onderzoek: door meer onderzoek over een langere periode te combineren zal het onderzoek meer geldigheid en betrouwbaarheid krijgen (Van Thiel, 2010: 129).

De procesevaluatie vindt plaats door het bestuderen van data. De data die hierbij gebruikt zullen worden, zijn afkomstig uit Kamerstukken (in het bijzonder rapporten van onderzoekscommissies), onderzoeksverslagen van onafhankelijke instanties en externe (non-gouvernementele) organisaties en berichtgeving in de media. Waar mogelijk wordt deze informatie aangevuld met andere data-bronnen.
Bij het uitvoeren van de evaluatie wordt niet alleen gekeken naar de berichtgeving door de overheid. Er wordt niet alleen informatie van het Ministerie van Defensie verwerkt, maar ook informatie van onafhankelijke organisaties als de Algemene Rekenkamer.

Productevaluatie

In dit onderzoek worden drie productevaluaties uitgevoerd. Hierin worden de beleidsveranderingen naar aanleiding van verschillende gevallen van corruptie bestudeerd. Voordat het evaluatieonderzoek kan plaatsvinden, is het van belang een probleemanalyse te maken, waarin onder meer wordt gekeken naar het ontstaan en de omvang van het probleem, alsmede naar de mogelijke oplossingen van het probleem. Daarnaast moeten voordat met de evaluatie wordt begonnen de bestaande situatie en de gewenste situatie worden vastgesteld (Swanborn, 2007: 37). Vervolgens kan in de productevaluatie worden vastgesteld of, en in welke mate, de interventies het beoogde effect hadden (Swanborn, 2007: 51).

Bij het maken van een probleemanalyse staan verschillende vragen centraal (Swanborn, 2007: 37). Zo moet worden stilgestaan bij de wijze waarop het probleem is ontstaan, hoe lang het probleem al bestaat, wie de relevante actoren zijn, wat de reden en het nut van het uitvoeren van een evaluatie is, de bruikbaarheid van het onderzoek en het doelsysteem (de persoon of organisatie op wie de evaluatie betrekking heeft).

Het vaststellen van de bestaande situatie is vaak minder eenvoudig dan gedacht. Bij de uitvoering van een procesevaluatie wordt vastgesteld of een interventie het gewenste effect heeft bereikt. De kans bestaat dat de bestaande situatie niet objectief wordt weergegeven door actoren, om zo de noodzaak van een ingreep te benadrukken (Swanborn, 2007: 44). Er moet daarom worden getracht zo objectief mogelijk, op basis van verschillende (typen) bronnen, een beeld van de bestaande situatie worden gegeven.

Ook de gewenste situatie kan minder duidelijk zijn dan van tevoren gedacht. Het kan zijn dat het ontbreekt aan duidelijke doelstellingen. Doelstellingen kunnen onduidelijk of ambigu worden beschreven, maar het kan ook zo zijn dat belanghebbenden niet precies weten wat de doelstellingen eigenlijk zijn. Doelstellingen van verschillende actoren kunnen ook met elkaar conflicteren (Swanborn, 2007: 45).

Evaluatiecriteria

De drie procesevaluaties in dit onderzoek worden in vier stappen uitgevoerd. Allereerst wordt er een probleemanalyse gemaakt. Hierin wordt onder meer bekeken hoe het probleem op de agenda is gekomen en wat het probleem precies inhoudt. Vervolgens worden de bestaande situatie en de gewenste situatie geschetst. Het laatste deel van de evaluatie bestaat uit een beoordeling van de wijze waarop men beleid heeft ontwikkeld om de bestaande situatie om te zetten in de gewenste situatie. Vooraf zijn enkele onderzoeksvragen opgesteld, die centraal staan in de evaluatie:

Wat is het probleem dat met de interventie wordt aangepakt?

In hoeverre is er vooraf een probleemanalyse opgesteld door betrokkenen?

In hoeverre zijn er verschillende typen beleidsinstrumenten gebruikt?

In hoeverre is voldaan aan de kritieke voorwaarden voor succesvol beleid?

In hoeverre is integriteit met behulp van wet- en regelgeving afgedwongen?

In hoeverre is gezorgd voor optimale openheid en transparantie binnen de organisatie?
In hoeverre wordt (ethisch) leiderschap ingezet in de strijd tegen corruptie?

In hoeverre is men in staat geweest de gewenste situatie te bereiken? Deze vragen worden omgezet in (meetbare) criteria:
Er is vooraf een probleemanalyse opgesteld.

Er zijn verschillende typen beleidsinstrumenten gebruikt, waaronder autoriteit (in de zin van wet- en regelgeving).
Er zijn geen ingewikkelde externe omstandigheden.

Er zijn voldoende tijd en middelen beschikbaar.

De correcte mix van beleidsmiddelen is daadwerkelijk beschikbaar.

Er is een valide causale beleidstheorie geformuleerd en er is sprake van een eenvoudige oorzaak-gevolgrelatie zonder interveniërende variabelen.
Er zijn minimale afhankelijkheidsrelaties.
Er is overeenstemming over de einddoelen.

Het is duidelijk wie verantwoordelijk is voor welke taak.

Er is optimale communicatie en coördinatie.

Beleidsmakers kunnen eisen en voor elkaar krijgen dat iedereen helemaal meedoet.
Er is sprake van optimale openheid en transparantie.

(Ethisch) leiderschap wordt ingezet als middel.

De gewenste situatie is bereikt.

Onderzoeksmethode

De productevaluaties vinden plaats aan de hand van data-analyse. Aan de hand van bestaande data wordt een zo volledig mogelijk beeld gegeven van de corrupte handeling die ten grondslag lag aan de beleidsinterventie, de probleemanalyse, de bestaande en gewenste situatie en de uitvoering van het beleid.

Om een volledig beeld van het gehele proces te kunnen geven, worden zo veel mogelijk verschillende bronnen gebruikt. Hierbij kan worden gedacht aan overheidsrapporten, Kamerstukken, verslagen van parlementaire vergaderingen en de berichtgeving in de media. Dit heeft verschillende voordelen. Ten eerste is corruptie geen eenduidig begrip. Het wordt subjectief opgevat, waarbij de opvatting in de loop van de tijd verandert. Om een zo volledig mogelijk beeld te krijgen van wat in een bepaalde tijd als corrupt werd gezien, is het noodzakelijk verschillende bronnen te gebruiken. Daarnaast zorgt het gebruik van meerdere (soorten) bronnen ervoor dat de betrouwbaarheid van het onderzoek wordt bevorderd: de kans dat resultaten op toeval berusten wordt hierdoor gering.

De drie productevaluaties worden zo systematisch mogelijk uitgevoerd. Dit zorgt ervoor dat de evaluaties met elkaar te vergelijken zijn. Bij een evaluatie wordt eerst stilgestaan bij de corrupte handeling die de oorzaak vormde voor het aanpassen van beleid. Deze handeling wordt gedetailleerd beschreven, waarbij zo veel mogelijk verschillende typen bronnen worden betrokken. Het is van belang de handeling gedetailleerd te beschrijven, aangezien dit het inzicht in corruptie vergroot.

Vervolgens wordt een probleemanalyse gemaakt, waarin wordt gekeken hoe de organisatie eruit zag op het moment van de corrupte handeling, wat de omvang van het probleem is en wie de relevante actoren zijn. Na de probleemanalyse wordt de bestaande situatie geschetst, waarna de gewenste situatie wordt weergegeven. Ten slotte wordt bekeken in hoeverre het beleid succesvol is geweest.

Casusselectie

Schandalen, waaronder corruptieschandalen, kunnen de katalysator zijn van beleidsverandering (Kingdon, 1994; Rose-Ackerman, 1999). In de procesevaluaties wordt van dit principe uit gegaan. De casusselectie heeft plaatsgevonden volgens het most similar systems design (Van Thiel, 2007: 104). Dit houdt in dat de casussen die zijn geselecteerd sterke overeenkomsten hebben. Het voordeel hiervan is dat de casussen goed te vergelijken zijn.

Bij de casusselectie is rekening gehouden met enkele criteria. In de eerste plaats moet er sprake zijn van corruptie, zoals dat in het theoretisch kader is gedefinieerd: een schending van de integriteit in de publieke sector, waarbij persoonlijk financieel gewin wordt behaald door een partij, ten koste van een andere. Daarnaast moet het geval van corruptie plaatsvinden in de periode 1945-2012.

Een ander criterium is dat de corrupte handeling een reden is geweest om het beleid te veranderen. De corruptie moet dus als katalysator dienen. Dit blijkt bijvoorbeeld uit toelichtingen bij nieuwe wet- en regelgeving.

Tot slot is ook de beschikbaarheid van informatie een factor die een rol speelt bij het bepalen van de casussen. Er moet voldoende informatie beschikbaar zijn over zowel de corrupte handeling als de maatregelen die naar aanleiding daarvan zijn genomen.

Verschillende casussen zijn bestudeerd, maar veel zijn afgevallen omdat ze niet aan deze criteria voldeden. Zo was de helmenaffaire in het begin van de jaren vijftig een spraakmakende zaak waar veel over werd geschreven. Er bleek echter te weinig objectieve informatie over deze affaire beschikbaar. In 1955 vond corruptie plaats bij de Rijkswerf in Den Helder. Deze corrupte handeling vond echter op te kleine schaal plaats: er vond geen beleidsverandering plaats naar aanleiding van deze corruptie. Op basis van de criteria zijn de volgende casussen opgenomen in het onderzoek:

Affaire-Koopmann (1953-1956): omkoping van een hoge ambtenaar door (een agent van) een fabrikant van oorlogsmaterieel.

Lockheed-affaire (1959-1976): omkoping door een vliegtuigfabrikant van Prins Bernhard, die als lobbyist orders voor het Nederlandse leger trachtte te plaatsen.

Diefstal bij het CAMS (2009): diefstal en andere integriteitsschendingen bij een onderdeel van de Defensie Materieel Organisatie.

Bij de uiteindelijke selectie blijkt dat, ondanks de selectiecriteria, de casussen alle drie een heel eigen karakter hebben. De affaire-Koopmann is een 'klassiek' voorbeeld van omkoping. De omkoping van prins Bernhard wijkt hier van af door de bijzondere status van de hoofdpersoon in deze casus. Dit heeft effect gehad op het bestaan van een mogelijkheid tot omkoping en de politieke en juridische afwikkeling van de zaak. De diefstal bij het CAMS gaat niet over corruptie bij de aankoop van materieel. De corruptie speelde zich wel af bij de aankooporganisatie, de DMO.

3.3 Betrouwbaarheid en validiteit

Case study-onderzoek is een vorm van onderzoek waarbij een beperkt aantal gevallen wordt onderzocht. De gevallen die in dit onderzoek aan de orde komen zijn niet aselect gekozen. Dit levert een probleem op met de representativiteit: het is niet aan te tonen dat de gekozen gevallen representatief zijn voor de populatie van gevallen van publieke corruptie in Nederland in de periode 1945-2010. Het is echter wel mogelijk om op basis van dit onderzoek te generaliseren. Yin spreekt in dit verband van analytische generaliseerbaarheid (Van Thiel, 2007: 106). Dit houdt in dat op basis van dit onderzoek uitspraken gedaan kunnen worden over de theorie die ten grondslag ligt aan dit onderzoek.

Om de betrouwbaarheid en validiteit te vergroten kan de techniek van triangulatie worden toegepast. Dit houdt in dat er meerdere operationalisaties, informatiebronnen, onderzoekers of methoden en meetinstrumenten worden gebruikt (Van Thiel, 2007: 61). In dit onderzoek is gebruik gemaakt van triangulatie door niet alleen case study-onderzoek te verrichten, maar daarnaast een procesevaluatie uit te voeren over de ontwikkeling van het beleid gedurende de gehele periode. Dit levert de mogelijkheid op om de resultaten van beide typen onderzoek met elkaar te vergelijken: de resultaten van de productevaluaties van specifieke casussen moeten overeenkomen met de resultaten van de procesevaluatie van het beleid gedurende de gehele periode 1945-2012.

Kwalitatieve data-analyse is betrouwbaar, aangezien de gebruikte data openbaar beschikbaar zijn. Het onderzoek is daarmee herhaalbaar. De analyse van kwalitatief onderzoek bestaat uit interpretaties van de onderzoeker. Dit is inherent aan deze vorm van onderzoek, maar is een bron van mogelijke problemen met de betrouwbaarheid en validiteit. Door een systematische casusbeschrijving en -analyse worden deze problemen zo veel mogelijk voorkomen (Van Thiel, 2007: 168).

Hoofdstuk 4 – Het anti-Corruptiebeleid tussen 1945 en 2012


In dit hoofdstuk wordt de ontwikkeling van het anti-corruptiebeleid bij de aankooporganisatie van het Ministerie van Defensie geschetst. Er wordt stilgestaan bij de volgende vragen:

Wat is de doelstelling van het anti-corruptiebeleid?

Welke beleidsinstrumenten zijn ingezet om dit doel te bereiken?

Treden er knelpunten of ongewenste effecten op bij het uitvoeren van het anticorruptiebeleid?
Is bijsturing van het beleid noodzakelijk?

In hoeverre wordt de doelstelling van het beleid behaald?

Deze vragen zijn ten behoeve van de evaluatie omgezet in de volgende criteria:

De doelstelling van het beleid is vooraf helder weergegeven.

Er zijn meerdere typen beleidsinstrumenten gebruikt, om zodoende het probleem van meerdere kanten aan te pakken.
Waar knelpunten en ongewenste effecten hebben opgetreden, worden deze adequaat verholpen.
De doelstelling van het beleid wordt behaald.

Hoewel de nadruk ligt op het anti-corruptiebeleid bij de aankooporganisatie, wordt ook uitgebreid stilgestaan bij de hoofdlijnen van het beleid van het Ministerie van Defensie en de gevolgen die dit heeft voor de aankoop van materieel.

De organisatie van de aankoop van materieel is in de loop van de geschiedenis verschillende keren veranderd. In de periode vlak na de Tweede Wereldoorlog stond het beleid in het teken van de wederopbouw van de krijgsmacht. Ieder onderdeel van de krijgsmacht (Marine, Landmacht en Luchtmacht) had een eigen aankooporganisatie. Daarbij moet worden opgemerkt dat de marine een eigen departement had, naast het Ministerie van Oorlog. De functie van minister van Oorlog en minister van Marine werd doorgaans wel door dezelfde persoon vervuld. Op ieder departement werd deze ondersteund door een staatssecretaris.

Tot 1959 waren het Ministerie van Oorlog en het Ministerie van Marine aparte departementen. Beide departementen stonden onder leiding van één minister. 

In de jaren zestig kwam de nadruk te liggen op buitenlandse betrekkingen en diplomatie. Het leger was op de gewenste sterkte, waardoor er niet meer zo veel aangekocht werd als in de voorgaande periode. Waar mogelijk vonden aankopen plaats in Europees of NAVO-verband. Met het aantreden van het kabinet-Den Uyl in 1973 werd internationale samenwerking een van de speerpunten van het beleid. Het Ministerie van Defensie moest gaan bezuinigen. Tegelijkertijd was modernisering van de krijgsmacht en het materieel noodzakelijk.


Vanaf 1992 werd door de Rijksoverheid (met name door het Ministerie van Binnenlandse Zaken) een integriteitsbeleid ontwikkeld. Het Ministerie van Defensie was een van de voorlopers bij de implementatie van dit beleid: vanaf het midden van de jaren negentig werden tal van beleidsmaatregelen op het gebied van integriteit en anticorruptie ingevoerd.

4.1 Wederopbouw en Koude Oorlog (1945-1959)

Na de Tweede Wereldoorlog stonden de Ministeries van Oorlog en Marine voor de opdracht om de Nederlandse krijgsmacht zo spoedig mogelijk weer op te bouwen. Al direct na de oorlog bleek dat de machtsorde in de wereld veranderd was: twee ideologische kampen, het liberalisme met als grootste speler de Verenigde Staten van Amerika en het door de Sovjet-Unie geleide communisme, streden om de dominantie (Davies, 1996: 1058). Europa bevond zich letterlijk tussen deze twee grootmachten in (Caljé en Den Hollander, 2011: 327). In de media werd de situatie aan het einde van 1948 omschreven als 'toenemende verstarring' (Leeuwarder Courant, 1948). De dreiging die van deze Koude Oorlog uitging heeft ertoe bijgedragen dat de krijgsmacht zo snel mogelijk op volle sterkte moest worden gebracht.

Al in 1946 werd bij de bespreking van de Rijksbegroting door verschillende leden van de Tweede Kamer gewezen op de staat waarin het oorlogsmaterieel zich bevond. Materieel zou zijn verouderd en beschadigd. Er werden vragen gesteld over de wijze waarop grote orders werden geplaatst, men vreesde dat de toewijzing van opdrachten aan leveranciers corruptie in de hand zou werken. In 1952 waren bij de behandeling van de begroting soortgelijke geluiden te horen: de Kamer riep de minister op 'krachtige maatregelen te nemen [...] en corruptie in iederen vorm [tegen te gaan]'. Uit de begrotingsbehandeling werd niet duidelijk om welke vorm van malversatie of corruptie het ging. In de media was er in deze periode, voor zover dit nu nog te bepalen is, geen aandacht besteed aan een specifiek geval van corruptie in Nederland. Wel werd enkele malen bericht over corruptie bij het in 1950 opgeheven Koninklijk Nederlandsch-Indisch Leger (KNIL; zie bv. De Waarheid, 1950). De minister reageerde in een Memorie van Antwoord, waarin hij aangaf onderzoek naar corruptie binnen het departement te doen. Bij dit onderzoek kwam naar voren dat '[...] verschillende particulieren zich niet hebben ontzien gebruik te maken van een zwakheid van verschillende militairen en hen tot malversaties hebben gebracht'.

De bezorgdheid van Kamerleden over het aankoopbeleid van het Ministerie van Oorlog bleef voortduren. Na diverse misstanden, waaronder de affaire-Koopmann, stemde de Tweede Kamer op 24 maart 1959 in met een parlementair onderzoek naar 'het aankoopbeleid, de efficiency en de verhouding tot de particuliere industrie bij het Directoraat Materieel Landmacht'. In het onderzoek werd het beleid vergeleken met dat van de Marine en Luchtmacht, waar zich minder onregelmatigheden hadden voorgedaan.

Doelstelling van het beleid

In de periode 1945-1959 was er geen sprake van een specifiek beleid op het gebied van integriteit. In het aankoopbeleid, dat vanwege de grote sommen geld die gemoeid gingen met de aankoop gevoelig was voor corruptie, was gezorgd voor een (financiële en juridische) verantwoordingsketen. Het beleid richtte zich op het extern verantwoorden van uitgaven en in veel mindere mate op het (moreel) 'juist' handelen. Ook de onderzoekscommissie, de Commissie Onderzoek Militair Aankoopbeleid (COMA), richtte zich in het onderzoek met name op het financiële en juridische aspect van corruptie: twee-derde van het rapport ging over de controlecyclus van het aankoopbeleid.

In de periode 1945-1959 werden twee beleidsinstrumenten veel gebruikt: autoriteit (in de zin van wet- en regelgeving) en organisatie. Christopher Hood onderscheidt daarnaast ook nodality, dat gebaseerd is op de overdracht van kennis en informatie, en treasury, dat gebaseerd is op financiële prikkels (Howlett e.a., 2009: 115). Beide werden in het aankoopbeleid van deze periode niet toegepast.

Autoriteit werd veelvuldig ingezet als beleidsinstrument. Dit is terug te zien in de sterk verticaal georiënteerde verantwoordingsstructuur die is opgezet door de Rijksoverheid. De verantwoording beperkte zich niet alleen tot het Ministerie van Oorlog, maar bestond uit controle door het Ministerie van Financiën, het defensieplafond, controle door het Ministerie van Oorlog, controle door de Algemene Rekenkamer, de Defensiecommissie en de Tweede Kamer.

Ook binnen het ministerie heerste een sterk hiërarchische structuur. Wanneer een legeronderdeel een order wilde plaatsen, werd de order eerst naar het Directoraat Materieel Landmacht doorgestuurd. Vervolgens werden door de technische dienst vereisten opgesteld waar de order aan moest voldoen. Wanneer de specificaties geformuleerd waren, werden door het Directoraat Materieel Landmacht fabrikanten aangeschreven. Hen werd verzocht, indien ze deze order wilden uitvoeren, een prijsopgave toe te zenden. De fabrikant die de order onder de gunstigste voorwaarden kon leveren, kreeg de opdracht. Deze procedure, de concurrentiestelling, gold specifiek voor de landmacht: bij de andere legeronderdelen (luchtmacht en marine) waren soortgelijke procedures gangbaar.

Implementatie: knelpunten, ongewenste effecten en bijsturing

Gedurende de periode 1945-1959 was er weinig aandacht voor de implementatie van het beleid. Hoewel er wel uitingen zijn geweest van bezorgdheid door Kamerleden omtrent de mogelijkheid van corruptie, hebben deze niet geleid tot een evaluatie van het beleid. Met een evaluatie werd pas ingestemd in 1959, toen de Commissie Onderzoek Militair Aankoopbeleid (COMA) werd ingesteld. In de periode tot 1959 werd door de minister wel gereageerd op Kamervragen, die vaak werden gesteld naar aanleiding van incidenten.

Het defensieplafond hield in dat de totale bestedingen van het ministerie niet hoger mochten zijn dan oorspronkelijk begroot. Tegenvallers moesten door het departement zelf worden gecompenseerd. Dit principe heeft later onder de naam 'Zalmnorm' een bredere toepassing gekregen.

De Defensiecommissie was in 1948 ingesteld en had als taken onder meer het onderzoeken van de effectiviteit en efficiëntie van de bestedingen van het Ministeries van Oorlog en Marine.



Opvallend is het instellen van een officier van de militaire veiligheidsdienst bij het Directoraat Materieel Landmacht (DML) in 1952. Dit werd gedaan om 'de veiligheid van de geclassificeerde objecten te waarborgen'. De directe aanleiding hiervoor is niet bekend, wel is duidelijk dat dit een onderdeel was van de Algemene Beveiligingsbepalingen voor Regeringsopdrachten.

Het risico van corruptie werd, met name vanaf 1952, ingezien door het ministerie. Toch was dit geen reden om er nieuw beleid voor te maken; anti-corruptie bleef een integraal onderdeel van het aankoopbeleid.

Doelbereiking

Het doel van het aankoopbeleid was het zo efficiënt mogelijk aankopen van materieel. Anti-corruptie speelde hierin een rol, omdat corruptie nadelig was voor de efficiëntie. Het tegengaan van corruptie was echter geen doel op zichzelf, zoals in het latere integriteitsbeleid wel het geval zou zijn. Het doel van het aankoopbeleid werd slechts ten dele bereikt. Verschillende schandalen en miskopen hebben gezorgd voor grote inefficiëntie bij het aankopen van materieel. Doordat aankopen niet volgens de concurrentiestelling werden gedaan, was er meer geld besteed dan noodzakelijk (Brouwer, 1997: 221).

Niet alleen corruptie is de oorzaak geweest van de inefficiënte aankopen. De COMA legt een deel van de verantwoordelijkheid bij de onduidelijke taakverdeling tussen de minister en zijn staatssecretarissen. Daarnaast hebben de vele reorganisaties die kort achter elkaar plaatsvonden bij het ministerie ertoe geleid dat procedures onduidelijk waren en controle moeilijk was uit te voeren (Brouwer, 1997: 232).

4.2 Reorganisatie en buitenlandse betrekkingen (1959-1973)

Met het aantreden van het kabinet-De Quay in 1959 werden de Ministeries van Oorlog en Marine definitief samengevoegd tot Ministerie van Defensie. Een belangrijke conclusie uit het rapport van de COMA was dat de taakverdeling tussen de minister (die voor twee departementen verantwoordelijk was) en de staatssecretarissen (op beide departementen was een staatssecretaris benoemd) onduidelijk was. Veel bleek af te hangen van de persoonlijke invulling van hun positie door de staatssecretarissen zelf: op het Ministerie van Marine trad de staatssecretaris vrijwel onafhankelijk op als permanente plaatsvervanger van de minister, terwijl de staatssecretaris van Oorlog zich sterk liet leiden door de richtlijnen van de minister. Dit verschil in opvatting van de rol van staatssecretaris is niet onlogisch. De positie van staatssecretaris bestond pas sinds de Grondwetswijziging van 1948. Met het aftreden van de staatssecretaris van Oorlog, naar aanleiding van de conclusies van de COMA, werd de positie van de staatssecretaris formeel vastgelegd (Brouwer, 1997: 232).

Het aantreden van het kabinet-De Quay betekende eveneens dat verdere aanbevelingen van de COMA niet werden opgevolgd. Minister Staf, die van 1951 tot 1959 minister van Oorlog en Marine was, werd opgevolgd door Van den Bergh. Deze moest al snel aftreden wegens problemen in zijn privéleven. Zijn opvolger, Visser, deed het rapport COMA als 'historisch' af en voerde aanbevelingen niet uit (Brouwer, 1997: 233). Waarom hij deze aanbevelingen niet wilde uitvoeren is onduidelijk.

In de jaren zestig lagen de (militaire) prioriteiten van het Ministerie van Defensie vooral bij buitenlandse aangelegenheden. Internationale samenwerking, zowel in Europees verband als in NAVO-verband, stond hoog op de agenda, evenals de situatie in landen als Vietnam en Israël. Na een periode van wederopbouw was de krijgsmacht blijkbaar op volle sterkte en lag de nadruk op diplomatie.

Ook de interne organisatie kreeg de nodige aandacht. De fusie van de Ministeries van Oorlog en Marine was een complexe operatie, die enkele jaren na de voltooiing, in 1968, door het ministerie werd geëvalueerd. Het doel van de evaluatie was 'het onderzoeken van de organisatie van de topleiding van de defensie, het nagaan of de destijds bij het tot stand komen ervan gehanteerde argumenten nog valabel zijn en in het algemeen het toetsen van haar bruikbaarheid - zowel in theoretisch als in praktisch opzicht - aan de thans te stellen eisen' (Ministerie van Defensie, 1968).

oelstelling van het beleid

Het doel van het aankoopbeleid was het streven naar 'een doelmatige besteding van de gelden die voor defensie beschikbaar komen'. Ook in deze periode werd corruptie niet expliciet genoemd in het beleid. Corruptie werd hooguit beschouwd als obstakel voor het bereiken van een doelmatige besteding, zoals het in de voorgaande periode werd beschouwd. Evenals in de voorgaande periode richtte het beleid zich niet op interne verantwoording (het nemen van de moreel juiste beslissing), maar op externe (juridische en financiële) verantwoording.

Beleidsinstrumenten

De benutte beleidsinstrumenten waren in deze periode dezelfde als in de periode 1945-1959. Het beleid was gebaseerd op wet- en regelgeving en de (hiërarchische) organisatie werd ingezet als instrument om controle af te dwingen en uit te voeren. Desalniettemin zag het beleid er anders uit dan in de voorgaande periode.

De verticale verantwoordingsstructuur bleef bestaan. Met de fusie van de twee ministeries veranderden de politieke verantwoordelijkheden. Waar in de periode 1945-1959 problemen ontstonden door onduidelijkheden omtrent de taakopvatting van de minister en de staatssecretarissen (Brouwer, 1997: 232), was deze in de periode 1959-1976 verduidelijkt. Hierbij moet worden opgemerkt dat het ministerie tussen 1963 en 1971 voor ieder legeronderdeel (luchtmacht, landmacht en marine) en eigen staatssecretaris had.

Implementatie: knelpunten, ongewenste effecten en bijsturing

Ten tijde van het kabinet-De Quay (1959-1963) was men op het Ministerie van Defensie vooral bezig met de interne veranderingen die gepaard gingen met de fusie van Oorlog en Marine. Het duurde ongeveer de gehele regeerperiode voordat de fusie voltooid was. Enkele jaren na de voltooiing besloot men de organisatieverandering te evalueren. Het doel van de evaluatie was te onderzoeken of de fusie het beoogde effect sorteerde. Dit bleek het geval: de nieuwe organisatievorm, waarbij de drie krijgsmachtonderdelen los van elkaar stonden en elk worden aangestuurd door een staatssecretaris, en waarbij integratie plaatsvond waar mogelijk, bleek de meest optimale organisatievorm (Ministerie van Defensie, 1968).

In 1969 werd door de minister van Defensie besloten de organisatie van het Ministerie van Defensie te laten doorlichten door een externe commissie: de commissie-Verburg. De minister wilde onderzoeken of 'hetgeen mijn ambtsvoorganger bij de invoering van de huidige organisatie voor ogen stond volledig en zo doelmatig mogelijk is gerealiseerd' (Ministerie van Defensie, 1969). Dit onderzoek was grootschaliger dan het interne onderzoek van een jaar daarvoor. In 1970 en 1971 zouden nog drie delen verschijnen, die ingingen op de voorlichting, werving en personeelsvoorziening (deel 2, 1970), de organisatie van het burgerpersoneel (deel 3, 1970) en sociale aangelegenheden (deel 4, 1971). Op basis van de uitkomsten van dit onderzoek hebben zich geen grootschalige veranderingen voorgedaan.

Doelbereiking

Het beleid stond tussen 1959 en 1973 vooral in het teken van de fusie van de twee ministeries. Ook de internationale samenwerking werd belangrijker. Aankopen werden gedaan in NAVO-verband: landen stemden hun aankopen onderling af om tot een evenwichtige samenstelling van middelen binnen het samenwerkingsverband te komen.

Gedurende vrijwel de gehele periode (tot het laatste rapport van de commissie-Verburg in 1971) lag de nadruk op de organisatieverandering. Er was weinig aandacht voor anti-corruptie en integriteit in de diverse bestudeerde rapporten en nota's. Het doel van de fusie, het komen tot een efficiënte defensieorganisatie, werd bereikt. Om dit vast te stellen heeft het ministerie het beleid zowel intern als extern laten evalueren.

4.3 Modernisering van de krijgsmacht (1973-1992)

In 1973 trad het kabinet-Den Uyl aan. In de regeringsverklaring werden vijf speerpunten van het beleid genoemd, waaronder de internationale samenleving. Voor het Ministerie van Defensie betekende dit dat samenwerking en afstemming binnen het NAVO-bondgenootschap werd betracht. Er werd bezuinigd op het ministerie door herstructurering van de krijgsmacht en betere samenwerking met andere West-Europese NAVO-landen.

In 1974 gaven de ministers van Defensie en Buitenlandse Zaken gezamenlijk een Defensienota uit, waarin ze het beleid voor de periode 1974-1983 uiteenzetten. In de inleiding van de nota stelden de ministers het beleid 'in hoofdzaak gericht [is] op de Nederlandse bijdrage aan de gemeenschappelijke verdediging in Noord Atlantisch verband [...]. Corruptie of integriteit werd in deze nota niet apart besproken. Dit beleid verschilde wat betreft opzet en doelstelling op het gebied van anti-corruptie opmerkelijk weinig van het beleid uit de voorgaande jaren. Nog steeds was efficiëntie bij de aankoop leidend en werd weinig aandacht besteed aan anti-corruptie of integriteit in bredere zin. Er werd gestreefd naar '[...] een doelmatige besteding van de gelden die voor defensie beschikbaar komen'.

Uit de Defensienota kwam de noodzaak naar voren de krijgsmacht te moderniseren. In de loop van de jaren tachtig was de modernisering van materieel en bewapening voltooid (Nederlands Instituut voor Militaire Historie, 2013). In 1983 werd daarom een nieuwe Defensienota geschreven, waarin het beleid voor de periode 1984-1993 uiteen werd gezet. Het uitgangspunt van het beleid bleef hetzelfde: 'de voor de krijgsmacht benodigde goederen en diensten zo doelmatig mogelijk [...] verkrijgen'. De invloed die de Koude Oorlog had op het defensiebeleid bleek uit het feit dat in 1991, na de val van de Berlijnse Muur en twee jaar eerder dan gepland, een nieuwe Defensienota werd opgesteld (De Ruiter, 2011).

Doelstelling van het beleid

Het aankoopbeleid vertoonde vanaf de Tweede Wereldoorlog een grote mate van continuïteit. De doelstelling van het beleid veranderde niet: men was nog steeds gericht op de doelmatige aankoop van materieel.

leidsinstrumenten

Ook de gebruikte beleidsinstrumenten waren dezelfde als in de voorgaande perioden. Procedures werden in wet- en regelgeving vastgelegd. Aankopen werden volgens de concurrentiestelling gedaan. Volgens dit principe werden meerdere leveranciers benaderd, die een prijsopgaaf deden. De leverancier die tegen de meest gunstige voorwaarden kon leveren, diende de order uit te voeren.

De hiërarchische organisatie was nog steeds een belangrijk middel om het beleid uit te voeren en te controleren. Met het kabinet-Den Uyl kwam een einde aan de verticale structuur van het ministerie. Niet langer werden de drie krijgsmachtonderdelen als autonome organisaties gezien. In plaats van drie staatssecretarissen kwamen er twee, die als voornaamste taken respectievelijk personeelszaken (Mommersteeg) en juridische zaken en aankoop (Stemerdink) hadden. Door meer samenwerking tussen de krijsmachtonderdelen kon men, vooral op stafdiensten, bezuinigen.

Implementatie: knelpunten, ongewenste effecten en bijsturing

In 1976 kwam een groot en invloedrijk schandaal aan het licht: de Lockheed-affaire. Prins Bernhard, die de (voornamelijk ceremoniële) functie van Inspecteur-Generaal der Krijgsmacht vervulde, zou steekpenningen hebben aangenomen van vliegtuigfabrikant Lockheed. Tijdens het onderzoek naar aanleiding van deze geruchten, dat in hoofdstuk 6 gedetailleerder aan de orde zal komen, werd het aankoopbeleid onder de loep genomen. De aankoop vond altijd in vier stappen plaats. Ten eerste werd de behoefte vastgesteld aan de hand van de NAVO-verplichtingen. Vervolgens werden technische eisen opgesteld, waarna enkele vliegtuigtypen werden geselecteerd. Deze typen werden onderzocht op hun capaciteiten. Ten slotte werd een keuze gemaakt voor een type toestel. De commissie oordeelde dat de procedure voor beïnvloeding vatbaar is, maar dat er voldoende maatregelen waren genomen om deze te voorkomen: functionarissen die bij het proces betrokken waren mochten alleen zakelijke contacten hebben met de leveranciers en middels de concurrentiestelling werd getracht marktwerking te laten gelden.

Omdat de commissie oordeelde dat de corruptie een incident was en dat het aankoopbeleid adequaat was, werd het beleid niet gewijzigd. Dit toont aan dat de gebruikte beleidsinstrumenten tekort schoten bij de preventie van corruptie: ondanks de regelgeving en de hiërarchische organisatie kon corruptie zich toch voordoen. Toch zou het nog tot de jaren negentig duren voordat men informatie als beleidsinstrument ging inzetten om ambtenaren bewust te maken van integer handelen.

In een later onderzoek (1977) bevond men dat de individuele verantwoordelijkheden van degenen die betrokken waren bij aankoop onvoldoende duidelijk waren. Ook de controle door de minister en het parlement werden als onvoldoende beoordeeld.

Het doel van het aankoopbeleid, het zo doelmatig mogelijk aanschaffen van materieel en diensten, werd in deze periode grotendeels bereikt door het inzetten van de beleidsinstrumenten wet- en regelgeving en hiërarchie. De Lockheed-affaire heeft laten zien dat deze twee instrumenten niet altijd afdoende zijn: ze konden niet voorkomen dat 'een hoge legerfunctionaris', zich niet-integer heeft opgesteld. Hierbij moet worden opgemerkt dat deze functionaris, prins Bernhard, een unieke rol speelde in het internationale bedrijfsleven en een unieke (staatsrechtelijke) positie had. Het zou echter nog enkele jaren duren voordat men zich bewust werd van het inzetten van andere beleidsinstrumenten, met name informatievoorziening.

4.4 Integriteitsbeleid op de agenda (1992-2012)

Het jaar 1992 kan worden gezien als een omslagpunt in het integriteits- en anti-corruptiebeleid in Nederland. In dat jaar werden de rijksbrede kaders van het integriteitsbeleid geïntroduceerd (Vos en Beentjes, 2004:48). Vos en Beentjes onderscheiden, in navolging van Dirkx, vier perioden in de ontwikkeling van het integriteitsbeleid (2004: 48). Hoekstra en Kaptein zien eenzelfde periodisering, maar leggen de grenzen tussen perioden wat anders (2011: 44).

Tussen 1992 en 1996 kwam het onderwerp integriteit op de politieke agenda. In 1994 werd een circulaire gepubliceerd, waarin een preventief integriteitsbeleid uit de doeken werd gedaan. In 1996 publiceerde de Algemene Rekenkamer een rapport, getiteld 'Integriteitsbeleid bij het Rijk: stand van zaken'. In dit onderzoek bleek Defensie een van de departementen, samen met Financiën en Volkshuisvesting, Ruimtelijke Ordening en Milieubeheer (VROM), die een specifiek integriteitsbeleid hadden ontwikkeld. De overige departementen hadden slechts een gedeeltelijk (gericht op een specifiek aspect) of helemaal geen integriteitsbeleid.
In de periode 1996-1999 werd door ieder departement integriteitsbeleid ontwikkeld. Er kwamen regels, richtlijnen en wetten op het gebied van integriteit, maar het ontbrak nog aan integriteitsbewustzijn bij ambtenaren (Vos en Beentjes (2004: 51).

De periode 1999-2003 stond in het teken van het centraliseren van het integriteitsbeleid op departementaal niveau. Daarnaast werd de aandacht gericht op minder 'stoffelijke' maatregelen tegen integriteitsschendingen, zoals het opstellen van gedragscodes, het afleggen van een eed of belofte en het aanstellen van vertrouwenspersonen (Vos en Beentjes, 2004: 53).

In 2002 werd door het Bureau voor Ethiek en Krijgsmacht een handboek over militaire ethiek uitgegeven. Het doel van dit handboek was morele dilemma's te voorzien van een ethische context en het bieden van een handreiking voor militair-ethisch onderwijs (Van Iersel en Van Baarda, 2002). Twee jaar later kwam er een vervolg op dit handboek. Hierin werd meer op de militaire praktijk gericht (Van Baarda, Van Iersel en Verweij, 2004). Hoewel alle krijgsmachtonderdelen, inclusief KMar, worden behandeld, wordt in geen van beide handboeken ingegaan op ethiek en integriteit bij de (ondersteunende) aankooporganisatie. Andere stafdiensten, zoals de medische, psychologische en maatschappelijke dienstverlening en geestelijke verzorging komen wel aan bod.

Tot 2004 speelde de discussie omtrent integriteitsbeleid zich vooral af op het Ministerie van Binnenlandse Zaken en in de Tweede Kamer. De andere departementen namen de regelgeving van Binnenlandse Zaken wel over, maar waren zelf weinig betrokken bij het ontwikkelen van integriteitsbeleid (Vos en Beentjes, 2004: 56). Het Ministerie van Defensie ontwikkelde in deze periode al wel zelf actief beleid op het gebied van integriteit. Zo is in 2001 een brochure verspreid onder het personeel, waarin het thema integriteit werd aangekaart. Naast regels en richtlijnen werden ook enkele dilemma's voorgelegd aan het personeel (Ministerie van Defensie, 2001).

Het integriteitsbeleid bij Defensie werd sindsdien snel ontwikkeld. In 2005 liet het Ministerie van Defensie een onafhankelijk onderzoek doen naar het lekken van vertrouwelijke informatie (commissie-Lemstra). Een jaar later werd onderzoek gedaan naar ongewenst gedrag binnen de krijgsmacht (commissie-Staal) en in 2010 werd onderzoek gedaan naar de omgangsvormen binnen opleidingsinstituten van Defensie (commissie-Blauw). Het meest recente onderzoek is uitgevoerd in 2011 door de Commissie Integriteitszorg Defensie. In dit onderzoek werd het integriteitssysteem van Defensie onderzocht (Commissie Integriteitszorg Defensie, 2011: 16).

Doelstelling van het beleid

De doelstelling van het beleid was radicaal veranderd in vergelijking met de voorgaande perioden. Waar anti-corruptie voorheen vooral werd gezien als een financiële of juridische kwestie, werd het vanaf 1992 in een bredere context geplaatst: het was een integriteitskwestie geworden. Aanvankelijk hanteerde de rijksoverheid een nalevingsstrategie, waarbij de nadruk lag op het voorkomen van (vooral ernstige, strafbare) integriteitsschendingen. Na 2003 veranderde deze in een stimuleringsstrategie, waarbij men ambtenaren stimuleerde moreel juist gedrag te vertonen (Hoekstra en Belling, 2010: 127). In de Leidraad persoonlijke gedragingen werd het volgende geschreven over vertrouwensfuncties: Een integere invulling van vertrouwensfuncties bij de overheid is een fundament van de nationale veiligheid omdat het een belangrijke voorwaarde is voor het aanvaarden van overheidsgezag en het naleven van wet- en regelgeving door burgers. De burger moet vertrouwen kunnen hebben in het integer functioneren van vertrouwensfunctionarissen bij de overheid (Commissie Integriteitszorg Defensie, 2011: 21).

Beleidsinstrumenten

Opvallend is dat het beleidsinstrumentarium werd uitgebreid. Er werd niet langer uitsluitend gebruik gemaakt van wet- en regelgeving en hiërarchie: een nadrukkelijke rol was weggelegd voor het verstrekken van informatie. Het uitgeven van een brochure voor alle medewerkers is hier een voorbeeld van (Ministerie van Defensie, 2001). De informatievoorziening bleef echter niet beperkt tot medewerkers van het ministerie: ook voor de leveranciers van het ministerie gelden spelregels en omgangsvormen (Ministerie van Defensie, 2007). In 2012 gaf de minister van Defensie in een reactie op het rapport van de CID aan, dat 'een cultuur nodig [is] waarin werknemers elkaar durven aanspreken en normafwijkingen over het voetlicht durven brengen'. Hij lijkt hiermee een pleidooi te houden voor het inzetten van cultuur als instrument om integriteit te bevorderen.

Implementatie: knelpunten, ongewenste effecten en bijsturing

Vanaf 1992 breidde het Ministerie van Defensie haar beleidsinstrumentarium in hoog tempo uit. Het feit dat corruptie niet alleen werd gezien als juridisch, maar ook als moreel probleem betekende een omslag in het beleid. Het instrumentarium werd daar ook op aangepast. In de loop van de periode 1992-2012 werd men steeds alerter op integriteitsschendingen in het algemeen en corruptie in het bijzonder. Tot het begin van de eenentwintigste eeuw werd het beleid doorontwikkeld, in de periode daarna werd het ook steeds vaker geëvalueerd. In evaluaties van het integriteitsbeleid van Defensie

Vrijwel alle medewerkers van het Ministerie van Defensie, waaronder alle militairen, vervullen een vertrouwensfunctie.

Doelbereiking

Het doel van het integriteitsbeleid van het Ministerie van Defensie was het voorkomen van niet-integere handelingen door medewerkers, omdat dit het vertrouwen van burgers in de organisatie aantast (Commissie Integriteitszorg Defensie, 2011). Hoewel corruptie en andere niet-integere handelingen nooit volledig te voorkomen zijn is het doel niet geheel verwezenlijkt, aangezien zich verschillende integriteitsschendingen hebben voorgedaan.
Hoofdstuk 5 – De affaire-Koopmann (1953-1956)


In dit hoofdstuk wordt stilgestaan bij de beleidsverandering die heeft plaatsgevonden naar aanleiding van een corruptiezaak bij de Sectie Aankoop Buitenland van het Directoraat Materieel Landmacht, onderdeel van het Ministerie van Oorlog. Eerst zal een uitgebreide beschrijving van het corruptiegeval worden gegeven. Vervolgens wordt stilgestaan bij de probleemanalyse en de situatie voor en na de beleidsinterventie. Tot slot wordt geanalyseerd in hoeverre het beleid effectief is geweest.

Majoor Koopmann: corruptie bij de Sectie Aankoop Buitenland

Deze zaak draait om H.E.I.H. Koopmann, die als majoor het hoofd was van de Sectie Aankoop Buitenland van het Directoraat Materieel Landmacht (DML). Een deel van zijn werk bestond uit het verstrekken van grote orders aan (wapen)fabrikanten.

Een belangrijke rol was weggelegd voor C. van Benthem. Hij was als militair gestationeerd in Londen, waar hij verantwoordelijk was voor het uitschrijven van opdrachten aan diverse fabrikanten. Van Benthem speelde een opmerkelijke dubbelrol: Naast zijn werk voor het Ministerie van Defensie was Van Benthem partner bij Godfrey Alvist, een onderneming die fabrikanten vertegenwoordigde en bijstond bij het verkrijgen van opdrachten van (onder andere) het Nederlandse leger. Van Benthem had een partner bij Godfrey Alvist: J.H. Davids.

Het verloop

Op 20 september 1956 werd een anonieme brief verzonden naar het Ministerie van Oorlog. De brief was afkomstig van een medewerker van een fabriek die in opdracht van het ministerie onderdelen voor een anti-tankwapen produceerde. In de brief verklaarde de medewerker dat de fabriek de opdracht op een oneigenlijke manier had verkregen. Koopmann zou steekpenningen hebben aangenomen van Van Benthem en Davids. In ruil daarvoor zou de opdracht naar de betreffende fabriek zijn gegaan. Omdat Van Benthem en Davids deze fabriek vertegenwoordigden, zouden zij hiervoor commissie krijgen.

Deze casusbeschrijving is gebaseerd op een eerdere beschrijving die is gemaakt in het kader van het Capstone-project Corruption and Public Integrity in the Netherlands (1945-present) aan het Instituut Bestuurskunde, Universiteit Leiden.

In de week nadat de brief was verstuurd, werden Van Benthem en Davids ondervraagd. Van Benthem gaf toe dat hij tussen 1954 en 1956 zo'n 6.500 gulden aan steekpenningen aan Koopmann had betaald. Davids had Koopmann tussen 1953 en 1956 zo'n 15.000 gulden betaald. Op 28 november 1956 werd Koopmann opgepakt op verdenking van het aannemen van steekpenningen. Wegens gebrek aan bewijs werd Koopmann in hoger beroep vrijgesproken.

Vrijwel direct na deze uitspraak besloot de Tweede Kamer tot het instellen van een parlementaire onderzoekscommissie. Deze commissie, de commissie-Koersen, had als taak de misstanden bij het DML te onderzoeken. Niet alleen de zaak van Majoor Koopmann, maar ook de helmenaffaire (waarbij een order van 400.000 legerhelmen uiteindelijk werd afgekeurd omdat de helmen te licht waren), orders van schoenen waarvan de zolen makkelijk loslieten en ongeschikte jeepbanden en gasmaskers werden in het onderzoek meegenomen. Omdat het rapport van de commissie-Koersen openbaar was verschenen, voelde Koopmann zich genoodzaakt om een verweer te schrijven tegen de, in zijn ogen onjuiste, aantijgingen. Dit verweer is in de Tweede Kamer behandeld en in diverse media verschenen.

Context

De zaak-Koopmann speelde zich af in een bijzondere context: in de jaren vijftig voelde de Nederlandse regering de dreiging die uitging van de Koude Oorlog. Het Nederlandse leger moest daarom zo snel mogelijk worden opgebouwd. Niet alleen moesten nieuwe soldaten gerekruteerd worden, ook moest veel materieel worden aangeschaft.

In deze periode was het Directoraat Materieel Landmacht in een constant proces van reorganisaties, wat er mede toe heeft bijgedragen dat er veel fouten zijn gemaakt. De helmenaffaire heeft veel aandacht gekregen in de media, evenals de zaak van Koopmann.
De conclusies van het rapport van de commissie-Koersen hebben geleid tot het eerste gedwongen aftreden van een staatssecretaris, F. Kranenburg. De functie van staatssecretaris bestond pas sinds de Grondwetswijziging van 1948 en het was sindsdien niet precies duidelijk wat de taken en verantwoordelijkheden van een staatssecretaris waren. De commissie-Koersen heeft aangetoond dat een staatssecretaris meer is dan een 'hulpje' van de minister en dat deze wel degelijk eigen verantwoordelijkheden heeft (Brouwer, 1997: 220). Daarnaast werd wel gesteld dat deze zaak een van de eerste scheurtjes veroorzaakte in de coalitie van de Partij van de Arbeid (PvdA) en de Katholieke Volkspartij (KVP), die Nederland sinds 1945 had geregeerd (Brouwer, 1997: 228).

Corruptie

De corrupte handeling die centraal stond in het rapport van de commissie-Koersen ging over de aanschaf van onderdelen voor een PIAT anti-tankwapen. Op 16 oktober 1953 stuurde Majoor Koopmann de order naar Van Benthem, wiens taak het was verschillende fabrikanten aan te schrijven met het verzoek om een offerte voor de opdracht op te sturen. Normaliter werden minimaal drie fabrikanten aangeschreven, waarna de opdracht aan de goedkoopste fabrikant werd uitbesteed.

Van Benthem had twee firma's aangeschreven die werden geleid door dezelfde manager. Van Benthem onderhandelde bovendien zelf als tussenpersoon voor een van de fabrieken middels zijn onderneming Godfrey Alvist. Er was ook een derde bedrijf aangeschreven, maar de opdracht was al verstrekt voordat dit bedrijf kon reageren. Hierdoor was het onmogelijk dat er concurrentie optrad, waardoor de aanbesteding niet volgens de vrije marktprincipes kon plaatsvinden.

Tijdens het onderzoek heeft Van Benthem verklaard dat deze procedure was afgesproken met Davids en Koopmann en dat deze bovendien bij meerdere aanbestedingsprocedures was toegepast. Om dit mogelijk te maken had Koopmann steekpenningen ontvangen voor een totaalbedrag van zo'n 21.500 gulden.

Afwikkeling

In deze zaak zijn Van Benthem en Davids veroordeeld door een 'gewone' rechtbank. Koopmann moest verschijnen voor de Krijgsraad, aangezien hij corrupte handelingen verrichtte in dienst van het Ministerie van Oorlog. Op 2 oktober 1957 werd Koopmann veroordeeld tot vijftien maanden cel en ontslag bij het DML. Zowel de aanklager, die twee jaar cel had geëist, als Koopmann ging in hoger beroep. In hoger beroep werd Koopmann vrijgesproken wegens gebrek aan bewijs. Ook de commissie-Koersen heeft geen sluitend bewijs van corruptie kunnen leveren, maar stelde wel dat Koopmann niet aan de verwachtingen die bij zijn functie hoorden heeft voldaan.

Rol van de media

De zaak-Koopmann is, evenals de helmenaffaire, nauwgezet gevolgd in de media. Verschillende kranten bekeken de zaak op een verschillende manier. Zo koos De Telegraaf de kant van Koopmann, terwijl het Algemeen Dagblad meer oog had voor het standpunt van het ministerie (Brouwer, 1997: 222).

Daarnaast werd door de communistische krant De Waarheid voortdurend gezocht naar bewijzen van een complot dat door het ministerie tegen Koopmann zou zijn gesmeed. Het (sociaaldemocratische) Vrije Volk deed haar uiterste best om deze complottheorieën te ontkrachten (Het Vrije Volk, 1958).

Probleemanalyse

In 1959 werd een parlementaire commissie in het leven geroepen, die als opdracht kreeg de '[...] taak, organisatie en werkwijze, meer in het bijzonder het aankoopbeleid, de efficiency en de verhouding tot de particuliere industrie bij het Directoraat Materieel Landmacht [...]' te onderzoeken. Het onderzoek richtte zich niet specifiek op corruptie. In de jaren vijftig hadden zich verschillende misstanden voorgedaan. De parlementaire commissie, de Commissie Onderzoek Militair Aankoopbeleid (COMA) of commissie-Koersen, onderzocht al deze misstanden. Het gaat hier om helmen die van te licht materiaal vervaardigd waren (1953), gasmaskers die niet bestand waren tegen de nieuwste typen zenuwgas (1951-1954), gevechtsschoenen waarvan de zolen te snel loslieten (1957), jeepwielen die te snel versleten (1955), de oprichting van een onrendabel staatsbedrijf voor de productie van de springstof trotyl (1956) en de zaak van majoor Koopmann (1956).

Vanwege de reikwijdte van de onderzoeksopdracht heeft de commissie zich vooral gericht op de verantwoordingsstructuur en de organisatie van het Ministerie van Oorlog. De commissie heeft als eerste de verdeling van verantwoordelijkheden tussen de minister en staatssecretaris onderzocht. Zoals reeds vermeld was de positie van een staatssecretaris nog relatief nieuw (deze bestond sinds 1948) en waren de verantwoordelijkheden nog niet staatsrechtelijk verankerd, zoals blijkt uit onderstaand citaat uit het Gereformeerd Gezinsblad (1958): Aanstonds rees toen de vraag: wat is eigenlijk de positie van een staatssecretaris? Is hij een hoge ambtenaar, zoals b.v. een referendaris van een departement, of is hij een politieke figuur, zoals een minister?

In het tweede hoofdstuk van het onderzoeksrapport werd de organisatie van de aanschaffingsdiensten bij de departementen van Oorlog en Marine beschreven en vergeleken. De verschillen tussen de twee departementen werden nadrukkelijk benoemd. In het vervolg van het onderzoek werd ingezoomd op de reeds genoemde misstanden.

De oplossing voor het inefficiënte aankoopbeleid werd vooral gezocht in de wijze waarop het departement georganiseerd was en hoe en door wie verantwoording werd afgelegd.

Bestaande situatie

In deze paragraaf wordt het aankoopbeleid, zoals dit gold op het moment dat de verschillende misstanden zich voordeden, beschreven. Er wordt specifiek ingegaan op de taakverdeling tussen de departementen van Oorlog en Marine en tussen de minister en staatssecretarissen, de wijze waarop de aankooporganisaties zijn ingericht en op de manier waarop werd geanticipeerd op corruptie.

Tot het aantreden van het kabinet-De Quay in 1959 bestond er zowel een Ministerie van Oorlog als een Ministerie van Marine. De post van minister van beide departementen werd door dezelfde persoon ingevuld (van 1951 tot 1959 was dit Cees Staf). Op beide ministeries werd deze ondersteund door een staatssecretaris. De functie van staatssecretaris bleek door verschillende personen heel verschillend te worden ingevuld. De staatssecretaris van Marine, Moorman, volgde de richtlijnen van de minister, maar trad in de praktijk op als diens permanente plaatsvervanger. De staatssecretaris van Oorlog, Kranenburg, hield zich eveneens aan de richtlijnen van de minister, maar stelde zich te afwachtend op. De minister zou zich te weinig met het beleid hebben bemoeid, waardoor alleen het volgen van diens richtlijnen niet afdoende was (Brouwer, 1997: 232).

Voor het aankopen van materieel waren op het Ministerie van Oorlog twee directoraten ingericht: het Directoraat Materieel Landmacht en het Directoraat Materieel Luchtmacht. Op het Ministerie van Marine bestond een soortgelijke afdeling: de Hoofdafdeling Materieel.

Landmacht

Het Directoraat Materieel Landmacht bestond uit zes afdelingen, waaronder commerciële zaken, die verantwoordelijk was voor de aanschaf van materieel. Deze afdeling was onderverdeeld in vier secties: de sectie aankoop buitenland (verantwoordelijk voor alle aankopen in het buitenland), de sectie aankoop intendance goederen (verantwoordelijk voor alle goederen die behoren tot de persoonlijke uitrusting van militairen), de sectie aankoop materieel (verantwoordelijk voor aankoop van alle overige materieel) en de sectie inkoopadministratie.

Wanneer een legeronderdeel goederen wenste aan te schaffen werd dit aangegeven bij de generale staf, die samen met de stafafdeling techniek de specificaties van de order opstelde. Wanneer de opdracht goed werd bevonden, werd deze naar een van de secties van het Directoraat Materieel Landmacht gezonden. De taak van de betreffende sectie was verschillende fabrikanten verzoeken een prijsopgaaf te sturen voor de order. De fabrikant die tegen de meest gunstige voorwaarden kon leveren, was verplicht deze order ook uit te voeren. Deze methode werd de concurrentiestelling genoemd.

Luchtmacht

Het Directoraat Materieel Luchtmacht (DMLu) was onderverdeeld in vier afdelingen: technisch materiaal, aanschaffingen, elektronisch materieel en wetenschappelijk onderzoek. Vrijwel alle aankopen werden behandeld door de afdeling aanschaffingen. Bij de aanschaf van nieuwbouw werden de afdelingen technisch materieel en elektronisch materieel betrokken. Routine-aanbestedingen werden helemaal door de afdeling aanschaffingen afgehandeld. Over de aankoopprocedure werd in het rapport van de COMA niets vermeld, maar aangenomen kan worden dat deze op dezelfde manier verliep als bij het DML en de marine: volgens de concurrentiestelling.

Marine

Het Ministerie van Marine was onderverdeeld in vier hoofdafdelingen: staf, materieel, personeel en intendance. De marinestaf bepaalde de behoefte aan nieuw materieel. Wanneer de stafeisen waren goedgekeurd, diende de hoofdafdeling materieel deze om te zetten in concrete behoefte- en werkprogramma's. De aanschaf van materieel verliep, evenals bij de landmacht en vermoedelijk ook de luchtmacht, volgens concurrentiestelling.

De commissie-Koersen heeft opgemerkt dat het voor het realiseren van het omvangrijke heropbouwprogramma van het ministerie noodzakelijk was dat de directeuren konden beschikken over voldoende kennis binnen hun directoraten. Hiervan was echter geen sprake. Met name bedrijfskundige en technische kennis ontbrak (Brouwer, 1997: 232). Sinds 1952 was, naar aanleiding van de Algemene Beveiligingsbepalingen voor Regeringsopdrachten, een ambtenaar van de Militaire Inlichtingendienst gestationeerd bij het directoraat materieel landmacht. De taak van deze ambtenaar was het waarborgen van de veiligheid van geclassificeerde opdrachten. In de loop van de tijd werd deze taak steeds belangrijker gevonden en steeds breder opgevat. In 1954 werd de ambtenaar van de Militaire Inlichtingendienst vervangen door een hoofdofficier van de Koninklijke Marechaussee. De taakomschrijving werd verbreed naar crime prevention officer.

Gewenste situatie

De onderzoekscommissie heeft diverse aanbevelingen ter verbetering van het aankoopbeleid van het Ministerie van Oorlog gedaan. Een van de aanbevelingen betrof het verdelen van taken en verantwoordelijkheden tussen de minister en staatssecretaris. Daarnaast gaf de commissie enkele aanbevelingen omtrent de controle over de bestedingen. De samenwerking tussen het ministerie en de accountantsdienst die namens het Ministerie van Financiën toezicht hield op de bestedingen moest worden verbeterd. Daarnaast werd verder onderzoek naar de inrichting van een doelmatigheidskamer (al dan niet als onderdeel van de Algemene Rekenkamer) aanbevolen. Ook het parlement moest betere controle uitoefenen op het ministerie. Ten slotte moest het defensieplafond worden vervangen door een reguliere begrotingsinrichting.


Het defensieplafond was ingesteld om de grote uitgaven van het ministerie niet uit de hand te laten lopen: tegenvallers moesten door het ministerie zelf worden gecompenseerd. Nu de behoeften concreet bekend waren en men de beschikking had over een gestabiliseerd legerplan, was er geen noodzaak meer voor het defensieplafond (Brouwer, 1997: 232).

Uiteindelijk zijn echter maar weinig van de aanbevelingen overgenomen en uitgevoerd. De meest in het oog springende verandering is de fusie van de Ministeries van Oorlog en Defensie. In 1928 werden de twee departementen al eens gefuseerd, maar tijdens de Tweede Wereldoorlog werden ze toch weer opgedeeld. In 1959, met de komst van het kabinet-De Quay, werden de departementen definitief samengevoegd (Van der Meer e.a., 2011: 273). Dit is geen direct gevolg van de conclusies van de COMA, want het tweede deel van het rapport was pas klaar toen het kabinet-De Quay al was aangetreden. Desalniettemin ligt deze verandering in de lijn van de aanbevelingen van de COMA. In het Kamerdebat waarin het rapport van de commissie-Koersen werd besproken was de belangrijkste vraag wat er met het rapport moest gebeuren. Besloten werd het 'voor kennisgeving' aan te nemen (Brouwer, 1997: 233).

Wat wel veranderde, is de controle van de accountantsdienst van het Ministerie van Financiën. Deze dienst kreeg meer bevoegdheden en kon daardoor de uitgaven beter controleren. Parlementaire controle bleek echter lastig: deze vond alleen achteraf plaats. Bovendien was het lastig voor buitenstaanders om de gemaakte afwegingen goed te doorgronden. Het instellen van een doelmatigheidskamer werd afgewezen. Het defensieplafond bleef intact (Brouwer, 1997: 234).

Al met al zijn niet veel van de voorstellen van de commissie-Koersen uitgevoerd. Nog voordat de commissie haar eindrapport had gepubliceerd was de onduidelijkheid over de taakverdeling tussen minister en staatssecretarissen opgehelderd. De accountantsdienst van het Ministerie van Financiën kreeg meer bevoegdheden waardoor deze haar werk beter kon doen.

Effectiviteit van het beleid

De effectiviteit van beleid wordt bepaald aan de hand van enkele criteria. Zo wordt gekeken naar de beleidsinstrumenten die worden gebruikt, in hoeverre aan de kritieke voorwaarden voor succesvol beleid is voldaan, in hoeverre gezorgd is voor openheid en transparantie binnen de organisatie en in hoeverre (ethisch) leiderschap is ingezet.

Het tweede deel van het rapport van de COMA is op 13 juli 1960 aan de Tweede Kamer aangeboden. Het kabinet-De Quay trad aan op 19 mei 1959.

Beleidsinstrumenten

Niet alle door Hood onderscheiden typen beleidsinstrumenten zijn toegepast in het aankoopbeleid. De meest in het oog springende wijziging was de nieuwe organisatie- en verantwoordingsstructuur die is ontstaan met de fusie van de twee ministeries. Dit kan worden gevat onder organization in de taxonomie van Hood (Howlett e.a., 2009: 115).

De andere beleidsverandering, het versterken van de positie van de externe accountantsdienst, heeft elementen van zowel organization als authority: de organisatiestructuur verandert met de nieuwe positie van de accountantsdienst. Daarnaast is de accountantsdienst op zichzelf een autoriteit, die de verantwoordingsstructuur beïnvloedt (Howlett e.a., 2009: 115).

Kritieke voorwaarden

De kritieke voorwaarden die Hogwood en Gunn formuleerden, zijn niet allemaal geheel nageleefd in deze beleidsverandering. De externe omstandigheden van het Ministerie van Defensie waren complex: niet alleen ging het om orders waar grote sommen geld mee gemoeid waren, ook waren de technische specificaties van de aankopen erg complex en vond de aanbesteding van orders deels in vertrouwelijkheid plaats. De internationale politiek maakte het aankopen van legermaterieel tot een gevoelige taak.

Tijd en middelen waren voldoende beschikbaar om deze beleidsverandering door te voeren. De benodigde beleidsmiddelen waren eveneens aanwezig. Ook was de beleidstheorie causaal. Het is echter de vraag in hoeverre deze adequaat was: Men is ervan uitgegaan dat de miskopen voorkomen konden worden door een duidelijkere verantwoordingsstructuur en door betere externe controle. Hiermee is ingezet op twee typen beleidsinstrumenten en werd geen gebruik gemaakt van informatie en financiële prikkels.

De afhankelijkheidsrelaties waren minimaal, doordat is ingezet op een sterk hiërarchische verantwoording. Doordat iedereen verantwoording aflegde aan een persoon waren de relaties duidelijk en was iedereen slechts van een persoon afhankelijk. De einddoelen van het beleid waren enigszins onduidelijk. Er werd gestreefd naar efficiënt beleid, maar dit werd nergens expliciet (in cijfers) uitgedrukt. Voor betrokkenen was het waarschijnlijk duidelijk hoe zij aan de doelstelling kunnen voldoen, maar controle hierop was lastiger.

De verdeling van verantwoordelijkheden was opgehelderd in de nieuwe situatie. Ook de coördinatie tussen de verschillende verantwoordelijkheidsdragers was verduidelijkt in het nieuwe beleid. Het ligt eveneens in de lijn der verwachtingen dat alle betrokkenen zich inzetten om het nieuwe beleid succesvol uit te voeren: iedereen was middels een (arbeids)contract verplicht het beleid uit te voeren.
Concluderend kan worden gesteld dat niet aan alle kritieke voorwaarden voor succesvol beleid is voldaan. De externe omstandigheden van het beleid waren complex. Dit was, gezien de aard van de organisatie, onvermijdelijk. De doelstelling van het beleid was niet expliciet vastgelegd en ook werden niet alle beleidsinstrumenten ingezet.

Openheid en transparantie

De organisatie waar dit beleid op gericht was, het Directoraat Materieel Landmacht, kon maar ten dele transparant werken. Het aankopen van materieel was een strategische kwestie en kon, onder andere om veiligheidsredenen, niet geheel in de openbaarheid plaatsvinden. Het nieuwe beleid was gericht op zo veel mogelijk openheid, zodat controle mogelijk werd. Controle vond vooral achteraf plaats en gebeurde aan de hand van de bestedingen van het directoraat. De controle werd uitgevoerd door de accountantsdienst van het Ministerie van Financiën, alsmede door interne toezichthouders. De minister was eindverantwoordelijk en diende verantwoording af te leggen aan het parlement.

Hoewel er door meerdere instanties controle op de uitgaven werd uitgeoefend, bleef deze controle beperkt tot ex post-controle. Hierdoor kon men pas ingrijpen wanneer overschrijdingen of corruptie al hadden plaatsgevonden. Dit was inherent aan de aard van de organisatie.

Leiderschap

Ethisch leiderschap wordt gezien als een belangrijk middel in de strijd tegen corruptie binnen organisaties. Het beleid dat hier ingezet werd had niet de preventie van corruptie als uitgangspunt, maar een zo efficiënt mogelijke besteding van middelen. Het is dan ook niet verwonderlijk dat er geen melding is gemaakt van het inzetten van ethisch leiderschap.

Leiderschap speelde wel een rol van betekenis in het geformuleerde beleid. De departementale aansturing was, met de fusie van de twee ministeries, duidelijker geformuleerd. Er was een verdeling gemaakt van taken en verantwoordelijkheden tussen de minister en de staatssecretarissen. Door de taken duidelijker te verdelen konden de minister en de staatssecretarissen makkelijker leiding geven aan het departement, zo was de veronderstelling.

5.6 Besluit

In het beleid dat werd ontwikkeld naar aanleiding van de affaire-Koopmann ontbrak het vooral aan de juiste mix van beleidsinstrumenten. Er werd eenzijdig ingezet op juridische instrumenten, gebaseerd op autoriteit en organisatie. Het inzetten van financiële prikkels en informatievoorziening werd niet meegenomen in het beleid. Er werd gestreefd naar optimale openheid en transparantie, hoewel dit gezien de aard van de organisatie per definitie beperkt blijft. Ethisch leiderschap werd niet ingezet als instrument.

Daarnaast was de aandacht die werd besteed aan anti-corruptie in het aankoopbeleid erg gering. Hoewel er maatregelen waren genomen om de geheimhouding van bepaalde zaken te waarborgen, werden geen specifieke maatregelen genomen om corruptie te voorkomen. Corruptie werd in deze periode gezien als een doelmatigheidsprobleem: corruptie maakte een doelmatige besteding van middelen onmogelijk en diende daarom te worden vermeden. Corruptie was geen moreel, maar een economisch probleem.

Hoofdstuk 6 – De Lockheed-affaire (1959-1976)


In dit hoofdstuk staat de omkoping van prins Bernhard door de vliegtuigfabrikant Lockheed centraal. De prins-gemaal, die sinds het einde van de Tweede Wereldoorlog Inspecteur-Generaal van de Koninklijke Landmacht was, nam steekpenningen aan. Als tegenprestatie lobbyde hij bij de Nederlandse regering om vliegtuigen van Lockheed af te nemen. In de afwikkeling van dit schandaal zijn twee fasen te herkennen. In eerste instantie stond de schuld- en strafvraag van prins Bernhard centraal. Later werd onderzoek gedaan naar het aankoopbeleid en de mate waarin dit gevoelig was voor corruptie. In dit hoofdstuk wordt dan ook ingegaan op de veranderingen in het aankoopbeleid naar aanleiding van de Lockheed-affaire.

Omkoping van 'een hoge legerfunctionaris' door een vliegtuigfabrikant

Toen in 1972 het Watergateschandaal66 aan het licht kwam, betekende dit niet alleen het aftreden van de Amerikaanse president Nixon. Dit schandaal leidde tot verschillende onderzoeken naar corruptie binnen de Amerikaanse politiek en het (internationale) bedrijfsleven.

Tijdens een van deze onderzoeken kwam naar voren dat de vliegtuigfabrikant Lockheed overheidsfunctionarissen in verschillende landen had omgekocht. Lockheed had op deze manier zaken gedaan in Indonesië, Japan, Italië, Duitsland en Nederland en het Midden-Oosten (Aalders, 2011). Vanwege de relevantie voor dit onderzoek zal alleen de omkoping van een Nederlandse legerfunctionaris, in de persoon van prins Bernhard, worden besproken.

Het verloop

Toen in 1976 geruchten uit Amerika overwaaiden dat prins Bernhard betrokken zou zijn geweest bij omkoping door de firma Lockheed, besloot minister-president Joop den Uyl een crisisteam samen te stellen uit de ministerraad, bestaande uit Den Uyl zelf, Dries van Agt (minister van Justitie en vice-premier), Wilhelm Friedrich de Gaay Fortman (Binnenlandse Zaken), Max van der Stoel (Buitenlandse Zaken) en Wim Duisenberg (Financiën). De ministers besloten een commissie in te stellen, die de beschuldigingen diende te onderzoeken (Bleich, 2008: 336). De commissie stond onder leiding van de rechter aan het Europees Hof André Donner en bestond verder uit Marius Holtrop, ex-president van De Nederlandsche Bank en Harry Peschar, directeur van de Algemene Rekenkamer (Van den Berg, 1997: 28).

Als Inspecteur-Generaal had de prins de taak de minister van Oorlog (later Defensie) te adviseren over alle vraagstukken omtrent de opbouw en oefening van de krijgsmacht (Ministerie van Defensie, 2013).

Watergate verwijst naar het gebouw waar het hoofdbureau van de Amerikaanse Democratische partij zich bevond. Aanhangers van de republikeinse president Nixon hebben daar ingebroken en afluisterapparatuur aangebracht en documenten gekopieerd. Later bleek de inbraak onderdeel te zijn van een veel grotere operatie onder leiding van Nixon zelf, die als doel de herverkiezing van de president had (Bernstein en Woodward, 1974).

De commissie stelde vast dat prins Bernhard, in het rapport steevast Z.K.H. genoemd, een jarenlange vriendschappelijke relatie onderhield met de directeur van Lockheed, Robert Gross, alvorens in 1959 het idee opkwam om de prins een vliegtuig cadeau te doen. Het idee was afkomstig van de verkoopagent van Lockheed in Europa, Fred Meuser. Het cadeau was niet bedoeld 'als beloning voor bewezen of nog te bewijzen diensten, doch om het klimaat voor de verkoop van Lockheed-produkten in Nederland te begunstigen'.

Omdat prins Bernhard zich ervan bewust was dat dit cadeau niet onopgemerkt zou blijven en niet geaccepteerd zou worden door de Nederlandse regering sloeg hij dit cadeau af. In plaats daarvan werd een miljoen dollar betaald aan prins Bernhard. De betaling werd gedaan in 1960, 1961 en 1962 via een Zwitserse bankrekening, die op naam stond van een tussenpersoon. Enkele jaren later, in 1968, werd een bedrag van $ 100.000 overgemaakt op rekening van een hoge Nederlandse regeringsfunctionaris: Victor Baarn. Achter deze fictieve naam ging waarschijnlijk prins Bernhard schuil. In 1974 nam prins Bernhard zelf het initiatief en stuurde Lockheed een handgeschreven brief met daarin het verzoek om commissie indien Nederland de P-3 Orion van Lockheed zou aanschaffen.

De commissie concludeerde dat het 'niet wel denkbaar' is dat de prins niet op de hoogte zou zijn geweest van de betalingen (Van den Berg, 1997: 29). In de ministerraad werd gediscussieerd over de te nemen maatregelen. Strafrechtelijke vervolging zou waarschijnlijk betekenen dat de prins in de gevangenis zou belanden. Koningin Juliana had gedreigd met aftreden wanneer dit zou gebeuren en prinses Beatrix had zich niet bereid verklaard haar moeder op te volgen. Vervolging zou kunnen leiden tot het einde van de monarchie (Bootsma en Breedveld, 1999: 153). Daarom werd besloten de prins een 'uniformverbod' op te leggen: de prins moest afstand nemen van zijn militaire functies en werd uitdrukkelijk verzocht geen uniform meer te dragen bij openbare gelegenheden. Daarnaast moest hij diverse functies in het bedrijfsleven staken (Bootsma en Breedveld, 1999: 159).

Persoon en context

Prins Bernhard groeide in de Tweede Wereldoorlog uit tot belangrijk militair adviseur. Direct na de oorlog kreeg hij ook een officiële titel: Inspecteur-Generaal van de Landmacht (1945). Later werd hij eveneens Inspecteur-Generaal van de Marine (1946) en de Luchtmacht (1953). In 1970 werden deze functies samengevoegd en mocht prins Bernhard zich Inspecteur-Generaal der Krijgsmacht (IGK) noemen (Ministerie van Defensie, 2013c).

Niet alleen in het Nederlandse leger was prins Bernhard een invloedrijk persoon. Hij behoorde tot de oprichters van de Bilderberg-conferenties en werd in 1961 de eerste president van het World Wildlife Fund (WWF; Wereld Natuur Fonds, 2013). Daarnaast was hij onder meer lid van de Raad van Commissarissen van KLM, Hoogovens en Fokker (Parlement.com, 2013). Bernhard had zodoende veel contacten in het bedrijfsleven, het leger en de politiek. Deze contacten zette hij vaak in ten dienste van de Nederlandse economie. Zo had hij veel orders binnen gehaald voor Nederlandse bedrijven als Shell, KLM en Philips (Van der Zijl, 2011: 368).

Bernhard had lange tijd een vriendschappelijke relatie met Robert Gross, de directeur van Lockheed. Omdat Lockheed in zowel de militaire luchtvaart als burgerluchtvaart goede zaken had gedaan en omdat Nederland op het punt stond haar straaljagers te vervangen door F-104 Starfighters van Lockheed, leek het Gross gepast Bernhard een JetStar-vliegtuig cadeau te doen. Dat Bernhard dit afwees werd door de commissie gezien als een zakelijke, praktische overweging. Het had niets van doen met de principiële afwijzing van een dergelijk verzoek.

De Bilderberg-conferenties zijn een Europees initiatief geweest om de betrekkingen tussen Europa en Amerika te verbeteren. Op de conferentie spraken invloedrijke personen uit beide continenten, onder strenge geheimhouding, met elkaar. De eerste conferentie werd in 1954 gehouden (Andere Tijden, 2004

Corruptie

In het rapport van de commissie-Donner werden drie corrupte handelingen beschreven: de transactie van een miljoen dollar in 1960, 1961 en 1962, de transactie van 100.000 dollar in 1968 en het verzoek van prins Bernhard om commissie ter waarde van een miljoen dollar in 1974.

In 1960 werd prins Bernhard, nadat hij eerst een vliegtuig had afgewezen, een miljoen dollar aangeboden. Dit bedrag is in drie termijnen, in 1960, 1961 en 1962, overgemaakt op een Zwitserse spaarrekening, die op naam stond van kolonel Pantchoulidzew, een huisvriend van Bernhards familie (Van der Zijl, 2011: 360). Het bleef lange tijd onduidelijk of dit geld uiteindelijk bij prins Bernhard terecht is gekomen. Pas in een interview dat na zijn dood werd gepubliceerd gaf deze toe dat de conclusies van het rapport van de commissie-Donner grotendeels klopten (Bleich, 2008: 335; Broertjes en Tromp, 2004), waaruit kan worden geconcludeerd dat dit inderdaad het geval was.

In 1968 was er weer contact tussen de prins en Lockheed. Nederland besliste op dat moment over de aankoop van nieuwe straaljagers. Toen de keuze niet op Lockheed bleek te zijn gevallen, werd de prins $ 500.000 aangeboden indien hij trachtte deze beslissing ongedaan te maken. De prins reageerde dat die niet mogelijk was, waarna hij alsnog $ 100.000 kreeg als blijk van erkentelijkheid. Een cheque ter waarde van dit bedrag was uitgeschreven bij een Zwitserse bank, ten name van Victor Baarn. Men kon niet vaststellen wie er achter deze, fictieve, identiteit schuil ging.

In 1974 was de Nederlandse regering aan het onderhandelen over een nieuwe aankoop van vliegtuigen. Bernhard onderhandelde zelf met Lockheed en bedong voor zichzelf een commissie van een miljoen dollar indien Nederland overging tot de aankoop van de P-3 Orion van Lockheed.

Afwikkeling

De commissie-Donner oordeelde dat '[de prins], in de overtuiging dat zijn positie onaantastbaar en zijn oordeel niet te beïnvloeden was, zich aanvankelijk veel te lichtvaardig heeft begeven in transacties, die de indruk moesten wekken dat hij gevoelig was voor gunsten'. Met deze conclusie was prins Bernhard schuldig bevonden aan corruptie. In de ministerraad werd een besluit genomen over het vervolg van deze zaak.

Enkelen waren voor strafvervolging, maar daar was Den Uyl het zelf niet mee eens: ' 't is de echtgenoot van het staatshoofd... en je kunt toch niet de echtgenoot van het staatshoofd achter de tralies sturen?' (Bootsma en Breedveld, 1999: 153). Na een felle discussie werd afgezien van strafrechtelijke vervolging. De prins moest echter alle werkzaamheden in de krijgsmacht en diverse functies in het bedrijfsleven staken. Daarnaast kreeg hij een uniformverbod opgelegd: Prins Bernhard werd dringend verzocht (want verbieden kon men het niet) in het openbaar geen uniform meer te dragen (Bootsma en Breedveld, 1999: 159).

In het onderzoek dat de commissie-Donner deed, stuitte zij ook op aankopen van de firma Northrop waarbij prins Bernhard betrokken was. Bernhard zou zich sterk hebben gemaakt voor de aanschaf van vliegtuigen van deze firma en ontving daarvoor, via een tussenpersoon, $ 750.000 (Bleich, 2008: 344). Het deelrapport, behorende bij het rapport van de commissie-Donner, dat gaat over corruptie door Northrop, is geheim gebleven en wordt pas in 2025 openbaar gemaakt (Aalders, 2011: 169).

Probleemanalyse

De Nederlandse regering hoorde van de vermoedens van omkoping van prins Bernhard door Lockheed doordat een Amerikaanse onderzoekscommissie onderzoek deed naar corruptie in de politiek en het bedrijfsleven. Omdat de geruchten bleven aanhouden, werd besloten een commissie in te stellen. De opdracht van deze commissie was '[e]en onderzoek in te stellen naar de juistheid van afgelegde verklaringen en gedane suggesties in zittingen van de Commissie-Church, voorzover Prins Bernhard daarin is bedoeld dan wel indirect ter sprake is gebracht'.

Het onderzoek van deze commissie richtte zich eenzijdig op de positie van prins Bernhard in het omvangrijke omkopingsschandaal. Voor dit onderzoek is dit een minder relevante invalshoek, aangezien dit niet gaat om (algemeen) beleid, maar om een (voornamelijk) politieke reactie op misstanden die al dan niet onder ministeriële verantwoordelijkheid hebben plaatsgevonden.

In een tweede onderzoek, dat in 1977 werd uitgevoerd, werd ingegaan op het aankoopbeleid van het Ministerie van Defensie en de controle hierop. Op basis van dit onderzoek zijn enkele aanbevelingen geformuleerd, die zich richtten op een duidelijkere verdeling van verantwoordelijkheden en een betere controle door ministerraad en parlement.

Bestaande situatie

De commissie-Donner gaf in haar rapport een beschrijving van het aanschaffingsbeleid van de luchtmacht en de marine, die beide betrokken waren bij de aanschaf van vliegtuigen. Dit was het beleid zoals dat gold op het moment dat de corruptie plaatsvond.
De procedure die werd gevolgd bij de aanschaf van een nieuw militair vliegtuig

viel uiteen in vier fasen. In eerste instantie werd de behoefte vastgesteld aan de hand van verplichtingen die in NAVO-verband waren aangegaan. Vervolgens werden de operationele en technische eisen die hierbij horen vastgesteld. Op basis van deze eisen en de NAVO-verplichtingen werd een shortlist gemaakt van enkele typen vliegtuigen. In de derde fase werden de potentiële vliegtuigen onderzocht op hun technische, operationele en vliegeigenschappen door het Directoraat Materieel Luchtmacht, c.q. de Hoofdafdeling Materieel van de Marine. Ten slotte werd een keuze gemaakt voor een type toestel. Deze keuze vond niet alleen plaats op basis van technische, maar ook politieke en economische overwegingen.

De commissie-Donner heeft vastgesteld dat de eerste, tweede en vierde fase van deze procedure voor beïnvloeding vatbaar was. Omdat het ontwikkelen van een vliegtuig door een fabrikant zeer kostbaar was, en omdat deze kosten niet altijd gedekt werden door de verkoop van het type vliegtuig, werd door vliegtuigfabrikanten veelvuldig gelobbyd. Hierbij richtte men zich op de politieke en beleidsvormende toppen van het Ministerie van Defensie en het militaire apparaat.

Er waren enkele maatregelen genomen om corruptie bij de aanschaf van vliegtuigen te voorkomen. Zo mochten de functionarissen die betrokken waren bij de eerste twee fasen van besluitvorming alleen strikt zakelijke contacten hebben met de vertegenwoordigers uit de industrie. De omkoping van prins Bernhard liet echter zien dat dit niet af te dwingen was. De prins had zowel militaire als vriendschappelijke en zakelijke contacten, die zich makkelijk met elkaar lieten mengen. De commissie had geen daadwerkelijke beïnvloeding van prins Bernhard op de besluitvorming kunnen constateren.

Gewenste situatie

De discussie over de afhandeling van de Lockheed-affaire vond in twee fasen plaats. In de eerste plaats werden de positie van prins Bernhard en de strafmaatregelen die moesten worden opgelegd besproken. In tweede instantie werd onderzoek gedaan naar het aankoopbeleid van het Ministerie van Defensie en de (politieke) controle hierop door het parlement. Aangezien vooral de tweede fase van de discussie van belang is voor dit onderzoek, wordt hier de nadruk op gelegd.

In de eerste fase, het politieke en maatschappelijke debat naar aanleiding van de omkoping, stonden twee punten centraal. Enerzijds ging de discussie over het al dan niet strafrechtelijk vervolgen van prins Bernhard. Anderzijds werd gediscussieerd over de vraag in hoeverre de ministeriële verantwoordelijkheid reikte. In het Kamerdebat dat werd gevoerd naar aanleiding van het rapport van de commissie-Donner werd het voorstel van de regering om prins Bernhard niet strafrechtelijk te vervolgen gesteund. De discussie omtrent de ministeriële verantwoordelijkheid werd op een later moment gevoerd.

Op 22 december 1976 werd besloten een bijzondere commissie in te stellen voor 'het onderzoek naar het aanschaffingsbeleid op het gebied van defensiemateriaal en de controle daarop (COAC)'. De taak van deze commissie was de aankoopprocedures van het Ministerie van Defensie te onderzoeken, alsmede de wijze waarop controle door het parlement plaatsvond. Daarnaast werd de rol van het Nederlandse bedrijfsleven bij de wapenproductie in kaart gebracht.
De commissie concludeerde dat het aankoopproces er op papier goed uitzag en over het algemeen goed werd nageleefd. Wel is gebleken dat men niet zorgvuldig genoeg had gehandeld bij het aanwijzen van ambtenaren die bij de orders betrokken zouden worden en ambtenaren die dat niet waren. Hierdoor heeft het kunnen gebeuren dat operationele inzichten van het ministerie bekend waren bij een vliegtuigfabrikant. Hoe deze fabrikant op de hoogte was gesteld, was onduidelijk. Er was niet genoeg duidelijkheid over de verantwoordelijkheden die iedere ambtenaar afzonderlijk had: 'Gebleken is dat militairen en ambtenaren die niet direct bij de aanschaffing van de opvolger van de F-84 en T-33 waren betrokken, nauwe contacten onderhielden met vertegenwoordigers van de vliegtuigindustrie' (Leeuwarder Courant, 1977).

Bij de aanschaf van de F-5 in 1966 en 1967 werd, toen de onderhandelingen al in een vergevorderd stadium waren, afgezien van de aankoop bij Northrop. De reden hiervan was dat Canada de vliegtuigen snel kon leveren. Aankoop in Canada was echter 'voor onze economie aanzienlijk minder interessant'. Door deze gehaaste aankoop werd, aldus de commissie, onvoldoende aandacht besteed aan de (economische) gevolgen van de aankoop.
Ten slotte concludeerde de onderzoekscommissie dat kabinet en parlement te laat betrokken werd bij de plannen van het ministerie.

De aanbevelingen van de COAC waren drieledig: in eerste instantie moesten verantwoordelijkheden duidelijker worden omschreven en op individueel niveau worden uitgewerkt. Verder werden aankopen niet weloverwegen gedaan, wat vermoedelijk leidde tot een duurdere aankoop dan noodzakelijk. Ten slotte moest het parlement eerder en beter worden betrokken in de besluitvorming (Leeuwarder Courant, 1977).

Effectiviteit van het beleid

In deze paragraaf wordt bekeken in hoeverre het gevoerde beleid effectief is gebleken. Dit gebeurt aan de hand van enkele criteria. Zo wordt gekeken welke beleidsinstrumenten zijn toegepast, of aan de kritieke voorwaarden (Hogwood en Gunn, 1993) is voldaan, of er voldoende openheid en transparantie is betracht en of leiderschap is ingezet om integriteit te bevorderen.

Beleidsinstrumenten

Van de door Hood onderscheiden beleidsinstrumenten werd aanvankelijk vooral gebruik gemaakt van autoriteit (in de zin van wet- en regelgeving) en de hiërarchische organisatie. Het omkopingsschandaal maakte duidelijk dat de combinatie van deze twee instrumenten niet voldoende werkte: ambtenaren en hoge militairen onderhielden een vriendschappelijke relatie met medewerkers van de vliegtuigfabrikanten Lockheed en Northrop. Toch werden beleidsveranderingen niet gezocht in het creëren van een moreel bewustzijn bij de betrokkenen met behulp van informatieoverdracht (nodality): er moest strengere en betere hiërarchische controle komen.

Kritieke voorwaarden

Hogwood en Gunn hebben een aantal kritieke voorwaarden geformuleerd (1993). Wanneer niet aan deze voorwaarden is voldaan, zal beleid minder succesvol zijn. Hier zal worden bepaald in hoeverre in dit geval aan de kritieke voorwaarden is voldaan.

De externe omstandigheden van het Ministerie van Defensie waren complex. Defensie had met veel verschillende partijen te maken, waaronder de Tweede Kamer, de NAVO, de regering, regeringen van andere landen, fabrikanten, media en burgers. Aangezien zaken die op het Ministerie van Defensie werden behandeld verstrekkende gevolgen konden hebben voor de positie van Nederland ten opzichte van andere landen, vond bovendien veel besluitvorming in beslotenheid plaats.

De tijd en middelen om het beleid uit te voeren waren in principe aanwezig. De aankoop van de F-5 liet echter zien dat zich soms (al dan niet legitiem) onvoorziene omstandigheden konden voordoen, waardoor de aanschaf zich zeer snel ontwikkelde. Ten gevolge hiervan kon onvoldoende controle en reflectie plaatsvinden.

De beleidsmiddelen die nodig waren voor het uitvoeren van het beleid, autoriteit en organisatie, waren daadwerkelijk aanwezig. De beleidstheorie die ten grondslag lag aan dit beleid was valide en causaal. De afhankelijkheidsrelaties tussen verschillende personen en tussen de verschillende stappen in de beleidsimplementatie waren ten gevolge hiervan minimaal.

Het einddoel van het beleid was duidelijk geformuleerd: een doelmatige aankoop van materieel. In deze doelstelling was echter niets opgenomen dat betrekking had op corruptie of integriteit in het algemeen. Het is aannemelijk dat corruptie werd gezien als een verstoring van het doelmatigheidsideaal.

De verdeling van verantwoordelijkheden bij het Ministerie van Defensie was niet duidelijk. Verschillende personen hielden zich bezig met de aankoop van materieel, terwijl slechts enkelen van hen daar formeel toe bevoegd waren. Veel contacten met fabrikanten verliepen informeel en in een vriendschappelijke setting. De COAC concludeerde dat deze relaties, hoewel er geen sprake was geweest van strafbare feiten, onwenselijk was.

In het verlengde hiervan ligt ook het gebrek aan communicatie en coördinatie: er was onduidelijkheid over wie zich wel en wie zich niet bezig diende te houden met de aankoop van materieel. De coördinatie door de Minister van Defensie bleek niet goed te verlopen: veel werd buiten hem om door hoge ambtenaren afgesproken met de fabrikanten. Dit laat eveneens zien dat de beleidsmakers (de minister en in mindere mate de Tweede Kamer) niet hebben kunnen afdwingen dat iedereen zich aan het beleid hield en dat iedereen deed wat er van hem verwacht werd: buiten het medeweten van de minister en het parlement om werd veel door ambtenaren zelf besloten.

Concluderend kan worden gesteld dat enkele van de kritieke voorwaarden niet zijn vervuld. Inherent aan het Ministerie van Defensie is de complexe omgeving waarin deze functioneert. Verder waren de verdeling van verantwoordelijkheden en de coördinatie onduidelijk. Ten slotte hebben de beleidsmakers participatie van de betrokkenen niet kunnen afdwingen.

Openheid en transparantie

Het beleid had betrekking op de aankooporganisatie van het Ministerie van Defensie. Het ministerie kon slechts ten dele openbaar en transparant werken. Het aankopen van materieel was vaak een strategische kwestie en vond daarom in beslotenheid plaats.

Voor zover dit mogelijk was, ging men transparant om met het aankopen van materieel. Het beleid op dit terrein was transparant. Controle vond plaats door het ministerie zelf (de minister diende zelf aankopen goed te keuren), door de accountantsdienst van het Ministerie van Financiën en het parlement. In het parlement vond controle in eerste instantie plaats door de vaste Kamercommissie voor Defensie. Met uitzondering van de interne controle heeft controle altijd achteraf, ex post plaatsgevonden.

Leiderschap

Leiderschap wordt gezien als een belangrijk instrument in de strijd tegen corruptie. De formele leider van het Ministerie van Defensie was de minister, die ter zijde werd gestaan door zijn staatssecretarissen. De COAC concludeerde dat het leiderschap van de minister onvoldoende was om het volgen van de juiste procedures af te dwingen.

6.6 Besluit

De corruptie van prins Bernhard heeft aangetoond dat corruptie een probleem is dat niet alleen met de beleidsinstrumenten autoriteit (wet- en regelgeving) en organisatie op te lossen is. De relaties die ambtenaren en de legerleiding hadden met het bedrijfsleven werd als ongewenst bestempeld. Het ontbrak deze functionarissen aan een 'moreel kompas', er was onvoldoende bewustzijn over de relaties die men in een bepaalde functie met het bedrijfsleven kon onderhouden. Hoewel er geen andere beleidsinstrumenten, zoals informatie, werden gebruikt, heeft deze casus de noodzaak van dergelijke maatregelen aangetoond.

Daarnaast heeft deze casus aangetoond dat een duidelijke verdeling van taken en verantwoordelijkheden en duidelijk (ethisch) leiderschap onontbeerlijk zijn.

Hoofdstuk 7 – Diefstal in Den Helder: CAMS (2009)


In dit hoofdstuk staat de diefstal die in 2009 heeft plaatsgevonden bij het Centrum voor Automatisering van Missioncritical Systems – Force Vision (CAMS-FV) in Den Helder centraal. Naar aanleiding van deze diefstal heeft een onderzoek plaatsgevonden naar de stand van het integriteitsbeleid bij het Ministerie van Defensie. Sinds 1992 werd bij de Rijksoverheid in het algemeen en bij het Ministerie van Defensie in het bijzonder veel beleid ontwikkeld om integriteit te bevorderen. Vanaf 2005 is dit beleid meerdere malen geëvalueerd.

Corruptie

Al snel nadat op 5 maart 2011 een artikel werd gepubliceerd in de Volkskrant over integriteitsschendingen bij het CAMS (Rengers en Schoorl, 2011b), werd de Minister van Defensie in de Tweede Kamer ter verantwoording geroepen. Omdat eerder dat jaar een andere integriteitsschending bij een defensieonderdeel bekend werd, werd al snel besloten een onderzoekscommissie in te stellen: de Commissie Integriteitszorg Defensie (CID; Commissie Integriteitszorg Defensie, 2011: 13). Deze casusbeschrijving is gebaseerd op het onderzoek van de CID.

Het verloop

In november 2009 kreeg de directeur van het CAMS een melding van diefstal van een televisie door een medewerker. De directeur sprak de betrokkene hierop aan, die aangaf de televisie mee naar huis te hebben genomen om deze te testen. Er werd geen onderzoek ingesteld, noch werd de Koninklijke Marechaussee (KMar) ingeschakeld, wat gebruikelijk was bij diefstal. Wel kreeg de betrokkene een schriftelijke berisping (Commissie Integriteitszorg Defensie, 2011: 31).

Omdat later dat jaar meerdere meldingen binnenkwamen over mogelijke diefstal, besloot de directeur een huishoudelijk onderzoek in te stellen. De conclusie van dit onderzoek luidde dat de beschuldigingen moeilijk te bewijzen waren. In een aanvullend onderzoek werden de regelgeving en administratie getoetst op tekortkomingen. Verder werd aanbevolen de inmiddels verstoorde arbeidsrelaties te herstellen (Commissie Integriteitszorg Defensie, 2011: 31).
Nadat nog enkele onderzoeken waren uitgevoerd, werden in september 2010 enkele integriteitsschendingen vastgesteld. Het ging om oneigenlijk gebruik van een dienstauto, het onrechtmatig gebruik van een diensttelefoon, diefstal, geen transparantie over afwezigheid, schendingen van de sociale integriteit en oneigenlijk gebruik van regelgeving ten aanzien van salaris en beloningen (Commissie Integriteitszorg Defensie, 2011: 32). Pas op 8 maart 2011, drie dagen na de publicatie in de Volkskrant, heeft het Ministerie van Defensie aangifte gedaan (NRC Handelsblad, 2011).

Organisatie

Het Centrum voor Automatisering van Missioncritical Systems – Force Systems (CAMS) was een onderdeel van de Defensie Materieel Organisatie en is verantwoordelijk voor de ontwikkeling van specialistische software voor fregatten en onderzeeboten. Bij de organisatie werkten ongeveer 150 mensen, voornamelijk burgerpersoneel (Commissie Integriteitszorg Defensie, 2011: 30; Ministerie van Defensie, 2009a).

Het CAMS was een prestigieus onderdeel van de DMO, waar zeer specialistisch werk werd verricht. Het belang van het werk van het CAMS blijkt uit het feit dat in 2002 extra geld werd vrijgemaakt voor de beloning van enkele (hoge) ambtenaren van het CAMS. Daarnaast kende het CAMS eigen interne regels met betrekking tot dienstauto's en het privégebruik van goederen.
In april 2011 werd aangekondigd dat het CAMS, als onderdeel van een bezuinigingsplan, met andere ICT-onderdelen van het Ministerie van Defensie zou worden ondergebracht in een Joint IV Commando (JIVC; Sanders, 2011).

Corruptie

De corrupte handeling die in deze casus centraal staat, is diefstal die is gepleegd bij het CAMS in Den Helder. Naast de diefstal hadden zich andere integriteitsschendingen voorgedaan. De enige integriteitsschending die concreet wordt genoemd door de CID is de diefstal van een televisie in 2009 (Commissie Integriteitszorg Defensie, 2011: 31).

Het Ministerie van Defensie maakt onderscheid tussen sociale en zakelijke integriteit. Sociale integriteit heeft betrekking op interpersoonlijke omgangsvormen, zakelijke integriteit heeft te maken met juist of onjuist gedrag ten opzichte van de organisatie (Ministerie van Defensie, 2013b).

Het ging hier om een jaarlijks terugkerend bedrag van 136.000 euro, dat was bestemd voor
zeventien functionarissen (Commissie Integriteitszorg Defensie, 2011: 30).


Afwikkeling

Omdat de corruptie bij het CAMS de tweede integriteitsschending in korte tijd bij de DMO was, werd enkele dagen na het bekend worden van de corruptie een onderzoekscommissie ingesteld, die als opdracht had 'onderzoek te doen naar het functioneren van het stelsel van integriteitszorg […], de informatievoorziening aan de ambtelijke en politieke leiding over integriteitsschendingen […], de behandeling van de integriteitsschendingen bij [het CAMS, en] zo nodig aanbevelingen te doen (Commissie Integriteitszorg Defensie, 2011: 13).
In de jaren voor het bekend worden van deze corruptie had het Ministerie van Defensie verschillende stappen ondernomen in de ontwikkeling van een integriteitsbeleid. Naar aanleiding van misstanden was meerdere keren onderzoek gedaan naar het integriteitsbeleid, waarna aanbevelingen werden gedaan en het beleid werd aangepast. Het instellen van een onderzoekscommissie paste zodoende in een traditie.

De CID oordeelde dat er voldoende aandacht werd besteed aan integriteit bij het CAMS. Alle elementen voor een adequaat integriteitsbeleid waren voorhanden, maar vormden nog te weinig een eenheid (Commissie Integriteitszorg Defensie, 2011: 5). Een belangrijke aanbeveling uit het rapport was dat het netwerk van vertrouwenspersonen moest worden uitgebouwd: er was een klokkenluidersregeling in het leven geroepen, maar de vertrouwenspersonen, die hierin een belangrijke rol moesten vervullen, waren nog niet allemaal benoemd (Koelé, 2011).

Probleemanalyse

Het probleem dat centraal staat in deze casus is dat er, ondanks een vrij omvangrijk integriteitsbeleid, integriteitsschendingen hebben kunnen plaatsvinden bij het CAMS. De CID, die is ingesteld naar aanleiding van deze schendingen, kreeg als taak onder meer 'het functioneren van het stelsel van de integriteitszorg' te onderzoeken (Commissie Integriteitszorg Defensie, 2011: 13). De CID diende zich daarnaast expliciet te richten op de informatievoorziening van de ambtelijke en politieke top en de behandeling van integriteitsschendingen bij het CAMS (Commissie Integriteitszorg Defensie, 2011: 13).

Het probleem dat ten grondslag lag aan het onderzoek van de CID is het voorkomen van integriteitsschendingen bij de Defensie Materieel Organisatie, ondanks het bestaan van een integriteitsbeleid.

Er is (recent) onderzoek verricht door de commissie-Lemstra (2005), de commissie-Staal

Bestaande situatie

Sinds het einde van de twintigste eeuw is een omvangrijke hoeveelheid maatregelen genomen bij het Ministerie van Defensie ter bevordering van de integriteit. Tot een samenhangend beleid is men echter (nog) niet gekomen (Commissie Integriteitszorg Defensie, 2011: 57). De Secretaris-Generaal was eindverantwoordelijk voor al het beleid op het ministerie en het integriteitsbeleid in het bijzonder (Commissie Integriteitszorg Defensie, 2011: 49). Voor de uitvoering van het integriteitsbeleid zijn de commandanten van de verschillende krijgsmachtsonderdelen verantwoordelijk. Deze commandanten werden ondersteund door staffunctionarissen als de Centrale Adviseur Integriteit Defensie (CAID), de Functionaris Integriteitszorg (FIZ) en medewerkers van de Centrale Organisatie Integriteit Defensie (COID) en het Dienstencentrum Juridische Dienstverlening (JDV; Commissie Integriteitszorg Defensie, 2011: 49).

Wanneer een medewerker een melding van integriteitsschending wilde doen, kon deze niet alleen terecht bij zijn of haar leidinggevende, maar ook bij een vertrouwenspersoon. Vertrouwenspersonen werden vooral benaderd voor advies bij schendingen van de sociale integriteit (zoals pesten en intimidatie; Horlings en Overbeke, 2004: 307). Schendingen van de zakelijke integriteit (zoals diefstal en fraude) werden veelal gemeld bij de Functionaris Integriteitszorg (Commissie Integriteitszorg Defensie, 2011: 62).

De COID was in het leven geroepen naar aanleiding van het rapport van de commissie-Staal. De COID kon behulpzaam zijn bij het 'zowel preventief als repressief nemen van maatregelen om de integriteit van de organisatie te vergroten' (Ministerie van Defensie, 2013b). In de praktijk was echter gebleken dat de COID niet alleen de rol van adviseur inneemt, maar ook steeds meer toezichthouder van het integriteitsbeleid is geworden. Dit werd onwenselijk geacht (Commissie Integriteitszorg Defensie, 2011: 73).

Het onderzoek van de CID richtte zich niet alleen op het Defensie-brede integriteitsbeleid, maar ook op de specifieke toepassing hiervan op het CAMS. De CID heeft geconstateerd dat de wijze waarop het CAMS reageerde op de eerste melding adequaat is geweest, maar dat het CAMS de problemen die later opdoemden heeft onderschat. Uit deze casus is gebleken dat een voortdurende aandacht voor de arbeidsverhoudingen noodzakelijk is (Commissie Integriteitszorg Defensie, 2011: 75).

100 In totaal waren er in 2010 519 vertrouwenspersonen werkzaam op het Ministerie van Defensie (Commissie Integriteitszorg Defensie, 2011: 61).

Gewenste situatie

De CID heeft in haar rapport aanbevelingen ter verbetering van het integriteitsbeleid bij het Ministerie van Defensie opgesteld. De commissie constateerde dat 'ondanks de in het rapport gesignaleerde tekortkomingen de elementen voor een adequaat integriteitssysteem bij Defensie voorhanden zijn. De elementen vormen echter nog in onvoldoende mate een geheel' (Commissie Integriteitszorg Defensie, 2011: 73).

De CID concludeerde dat het beleid te ingewikkeld is. Er werd onder meer aanbevolen meer samenhang en eenvoud aan te brengen in het integriteitsbeleid, om een handzame instructie voor leidinggevenden te ontwikkelen en om de richtlijnen van het integriteitsbeleid te laten aansluiten bij het rijksbrede integriteitsbeleid (Commissie Integriteitszorg Defensie, 2011: 75).

Een andere belangrijke aanbeveling, die hiermee samenhing, was dat de taakverdeling tussen de verschillende actoren in het integriteitsbeleid duidelijker moest worden gemaakt. Zo speelde het COID een onwenselijke dubbelrol als adviseur en als toezichthouder.

De vertrouwenspersonen speelden een belangrijke rol in het integriteitsbeleid.

Vertrouwenspersonen werden echter voornamelijk ingeschakeld wanneer men een melding van sociale integriteitsschending deed en niet bij meldingen van zakelijke integriteitsschending. De commissie oordeelde dat deze gemiste kans moet worden benut. Mogelijk heeft de kleine rol bij zakelijke integriteitsschending te maken met het feit dat de vertrouwenspersonen klokkenluiders dienden op te vangen en door te verwijzen, iets wat nog niet werd gedaan (Commissie Integriteitszorg Defensie, 2011: 74; Ministerie van Defensie, 2009b; 't Sas en Born, 2011).

Nadat de CID haar rapport had aangeboden aan de Tweede Kamer, had de Minister van Defensie toegezegd de aanbevelingen op te volgen en in het eerste kwartaal van 2012 met een nieuw integriteitsbeleid te komen. Op 16 maart 2012 kwam de minister hierop terug in een brief aan de Tweede Kamer, waarin de beleidswijzigingen werden toegelicht.

In het integriteitsbeleid stond de positie van commandanten en leidinggevenden centraal. 'Zij hebben de mogelijkheden te zorgen voor een sociaal veilige werkomgeving voor de medewerkers en dragen door voorbeeldgedrag de waarden en normen van Defensie uit'. Om de positie van de leidinggevenden meer gewicht te geven, werd de ondersteunende functie van vertrouwenspersonen verder uitgewerkt. Ook werd de informatievoorziening met betrekking tot integriteitsschendingen verbeterd en dienden alle defensieonderdelen jaarlijks een rapport uit te brengen over de integriteit binnen de organisatie. De rol van toezichthouder werd neergelegd bij de Hoofddirectie Personeel (HDP), zodat de COID zich kon richten op haar adviesfunctie.

Aangezien deze beleidsveranderingen zeer recent zijn, valt er nog niet veel te zeggen over de mate waarin deze veranderingen hebben geleid tot een afname van het aantal integriteitsschendingen. In 2011 werd 359 keer een onderzoek uitgevoerd naar vermoedelijke integriteitsschendingen. In 211 afgeronde onderzoeken werd 179 keer vastgesteld dat er sprake was van een integriteitsschending. Over 2012 zijn dergelijke cijfers (nog) niet bekend.

Effectiviteit van het beleid

Om de effectiviteit van het beleid vast te stellen wordt stilgestaan bij de mate waarin verschillende beleidsinstrumenten zijn gebruikt en in hoeverre aan de kritieke voorwaarden, zoals geformuleerd door Hogwood en Gunn (1993), is voldaan. Daarnaast wordt stilgestaan bij de mate waarin openheid en transparantie wordt betracht en wat de rol van leiderschap in het beleid is.

leidsinstrumenten

In het integriteitsbeleid van het Ministerie van Defensie in het algemeen en van het CAMS in het bijzonder werd gebruik gemaakt van informatie, autoriteit en organisatie als instrumenten om het doel te bereiken.

Autoriteit werd vooral toegepast in de zin van wet- en regelgeving: er waren zeer veel regels en richtlijnen omtrent (het melden van) integriteitsschendingen. Doordat er in een korte periode veel onderzoeken naar de integriteit bij het Ministerie van Defensie zijn gedaan en omdat er uit ieder onderzoek aanbevelingen volgden die dienden te worden opgevolgd, ontstond een onsamenhangend geheel van regels en richtlijnen. De meest recente wijziging (van maart 2012) had ten doel de wet- en regelgeving te moderniseren en te vereenvoudigen. Onderdeel van deze modernisering en vereenvoudiging was ook het aanpassen van de organisatiestructuur en de taken en verantwoordelijkheden van personen en organisatieonderdelen. Het beleid was sinds 2005 vaak veranderd, zonder daarbij rekening te houden met de verdeling van taken en verantwoordelijkheden. In het nieuwe beleid werd een poging gedaan dit recht te zetten.
De rol van informatie als beleidsinstrument was aanzienlijk. Zo was integriteitsbevordering een onderdeel geworden van de opleidingen op alle opleidingsinstituten (Commissie Integriteitszorg Defensie, 2011: 18). Daarnaast werden leidinggevenden diverse cursussen en seminars aangeboden om het integriteitsbewustzijn van hun organisatieonderdeel te verhogen.

Opvallend is dat zowel de COID als de minister van Defensie regelmatig sprak over het veranderen of waarborgen van de cultuur van de organisatie. In een latere nota werd cultuur als instrument beschouwd om integriteit te bevorderen.

Kritieke voorwaarden

Het onderzoek van de CID is begonnen met een duidelijke probleemanalyse. Het integriteitsbeleid van het Ministerie van Defensie was in voorgaande jaren enkele malen veranderd. Met het onderzoek wilde men erachter komen in hoeverre het beleid adequaat was en of het aanpassing behoefde. Daarnaast was het doel van het onderzoek te bepalen op welke manier het CAMS omging met (meldingen van) integriteitsschendingen.

De externe omstandigheden van het Ministerie van Defensie waren, zoals ook in de voorgaande hoofdstukken aan bod is gekomen, complex. Het ministerie speelde een belangrijke strategische rol, waardoor niet alle handelingen binnen het ministerie in de openbaarheid konden plaatsvinden.
Uit het onderzoek van de CID was gebleken dat er onvoldoende tijd was om alle aanbevelingen die voortkwamen uit eerdere onderzoeken te implementeren. Zo was de klokkenluidersregeling uit 2009 op het moment van het onderzoek, twee jaar later, nog niet volledig geïmplementeerd. Voor zover dit te beoordelen is werden er voldoende middelen beschikbaar gesteld voor de implementatie. De benodigde beleidsmiddelen waren in voldoende mate aanwezig.

De beleidstheorie die ten grondslag lag aan het beleid is causaal en kent een duidelijke, eenvoudige oorzaak-gevolgrelatie: door het vereenvoudigen van regels en richtlijnen zal het beleid overzichtelijker worden en zal iedereen beter weten wat zijn of haar verantwoordelijkheden zijn bij het bewaken van de integriteit.

De afhankelijkheidsrelaties tussen de verschillende actoren zijn niet minimaal.

Er was weliswaar een netwerk van onafhankelijke vertrouwenspersonen opgesteld dat werd ondersteund door verschillende stafdiensten, zoals de COID en de JDV. Toch werden meldingen van integriteitsschendingen in eerste instantie door de leidinggevende van de betrokkene behandeld.

De einddoelen waren duidelijk geformuleerd: 'In elke organisatie kunnen integriteitsschendingen ontstaan […]. Ik zal deze echter nooit bagatelliseren en ook niet tolereren'. Hoewel integriteitsschendingen nooit helemaal voorkomen kunnen worden, zette de minister van Defensie in op een organisatie waarin schendingen vermeden werden.
Hoewel de verantwoordelijkheden, communicatie en coördinatie voor de beleidsverandering van 2012 niet duidelijk waren, was hier een en ander in verbeterd. De organisatie van de uitvoering van en controle op het integriteitsbeleid was verduidelijkt en vereenvoudigd, waardoor het beleid beter zou moeten functioneren.
De beleidsmakers konden niet afdwingen dat iedereen zich aan het beleid hield. De minister was zich hiervan bewust: in een brief aan de Tweede Kamer gaf hij aan dat het belangrijk is een cultuur te creëren waarin medewerkers elkaar kunnen aanspreken. Deze cultuur was niet af te dwingen door de beleidsmakers. Hierin werd gefaciliteerd, onder meer door het implementeren van een netwerk van vertrouwenspersonen.

Openheid en transparantie

De organisatie waar de corruptie zich afspeelde, het CAMS, kon slechts in beperkte mate open en transparant handelen. Vanwege het strategische karakter van de werkzaamheden werden veel werkzaamheden in het geheim uitgevoerd. Om die reden was er relatief weinig informatie over de integriteitsschendingen naar buiten gekomen: alle informatie die hierover beschikbaar was, heeft een klokkenluider naar buiten gebracht (Rengers en Schoorl, 2011a; 2011b; 2011c). Aanvullende informatie werd door de CID voor haar onderzoek vergaard.

Het Ministerie van Defensie ging transparant om met het beleid omtrent integriteit in het algemeen. Met name de laatste jaren, vanaf 2005, was er veel (media)aandacht geweest voor integriteitsschendingen bij verschillende onderdelen van het Ministerie van Defensie. Het ministerie had hier verschillende maatregelen tegen genomen, waarover veelvuldig gepubliceerd werd (zie onder andere Ministerie van Defensie, 2013b).

Leiderschap

Het beleid dat de minister van Defensie naar aanleiding van de aanbevelingen van de CID invoerde, stond voor een groot deel in het teken van leiderschap. Een centrale positie was weggelegd voor de commandanten en leidinggevenden, die niet alleen negatief gedrag moesten bestraffen en positief gedrag moesten belonen, maar die eveneens een voorbeeldfunctie dienden te vervullen.

7.6 Besluit

Naar aanleiding van meerdere integriteitsschendingen, waaronder corruptie, bij het CAMS in Den Helder, heeft de Tweede Kamer de Commissie Integriteitszorg Defensie in het leven geroepen. Deze commissie heeft het integriteitsbeleid van het Ministerie van Defensie als geheel beoordeeld, en kwam tot de conclusie dat alle elementen van een goed integriteitsbeleid aanwezig waren, maar dat deze nog onvoldoende een geheel vormden. Het integriteitsbeleid is daarop aangepast: het is gemoderniseerd en vereenvoudigd.

In het integriteitsbeleid zoals dat rond 2012 gold, was een belangrijke rol weggelegd voor informatie als instrument om integriteitsschendingen te voorkomen. Daarnaast werden commandanten en leidinggevenden geacht ethisch leiderschap te vertonen: correct (ethisch) gedrag werd beloond en de leidinggevenden vervulden een voorbeeldfunctie.

Hoofdstuk 8 – Analyse


In dit hoofdstuk worden de resultaten uit de afzonderlijke beleidsevaluaties naast elkaar gelegd en met elkaar vergeleken. Eerst worden de resultaten van de procesevaluatie (hoofdstuk 4) geanalyseerd, waarna een vergelijking van de productevaluaties (hoofdstuk 5 tot en met 7) wordt gemaakt.

Procesanalyse: continuïteit en verandering

In hoofdstuk 4 is een overzicht gegeven van het beleid van het Ministerie van Defensie in de periode 1945-2012. In dat hoofdstuk is niet alleen de algemene politieke context uit de periode aan bod gekomen, maar ook de weerslag die deze had op het beleid van het Ministerie van Defensie. Daarnaast is zo veel mogelijk ingezoomd op het aankoopbeleid en de anti-corruptiemaatregelen die hierin waren opgenomen.

Het beleid is, verdeeld over enkele perioden, geëvalueerd aan de hand van de volgende criteria:

De doelstelling van het beleid is vooraf helder weergegeven.

Er zijn meerdere typen beleidsinstrumenten gebruikt, om zodoende het probleem van meerdere kanten aan te pakken.
Waar knelpunten en ongewenste effecten hebben opgetreden, worden deze adequaat verholpen.
De doelstelling van het beleid is behaald.

In deze paragraaf zal de wijze waarop aan een criterium in verschillende perioden is voldaan worden onderzocht. Tabel 8.1 geeft een overzicht van de ontwikkeling van het beleid.


1945-1959	
Corruptie is eenonderbreking van efficiëntie. Er is geen apart beleid op het gebied van anti-corruptie. Verantwoording vindt extern (juridisch en financieel) plaats.	
Autoriteit enorganisatie zijn dominant. In 1958 wordt de positie van de staatssecretaris verankerd door het aftreden van staatssecretaris Kranenburg.	
Er is weinig aandachtvoor implementatie. In 1952 wordt een crime prevention officer geïnstalleerd.	
Het doel van hetaankoopbeleid, een doelmatige besteding van middelen, wordt niet volledig bereikt. Diverse schandalen zorgen voor een ondoelmatige besteding.
1959-1973	
Autoriteit enorganisatie blijven de dominante instrumenten.	Met de komst van hetkabinet-De Quay worden de Ministeries van Oorlog en Marine gefuseerd. Gedurende een groot deel van deze periode gaat veel aandacht hier naartoe.

Naar aanleidingvan de Lockheed-affaire groeit het bewustzijn dat deze instrumenten mogelijk niet afdoende zijn	Het Lockheed-schandaal leidde ertoe dat in 1977 het aankoopbeleid is geëvalueerd. De verantwoordelijke commissie toonde aan dat het beleid op papier klopt, maar dat in de praktijk de individuele verantwoordelijkheden niet voldoende uitgewerkt waren.	

Anti-corruptie krijgt een plaats in het bredeintegriteitsbeleid. Corruptie is niet alleen een economisch, maar ook een ethisch begrip. Naast externe verantwoording nu ook interne (volgens eigen morele richtlijnen).

Naast autoriteit en organisatie gaatinformatievoorziening een rol spelen. Niet alleen Defensiemedewerkers, maar ook andere betrokkenen bij het beleid worden hiermee bereikt.
Vanaf 1992 wordt een omvangrijkintegriteitsbeleid geïmplementeerd. Naast zakelijke integriteit krijgt ook sociale integriteit vanaf 2005 steeds meer aandacht. Het beleid is in 2005, 2006, 2010 en2011 geëvalueerd en aangepast. De meest recente evaluatie toonde aan dat niet alle aanbevolenmaatregelen warengeïmplementeerd.

Integriteit wordt in deze periode een doelop zicht. Hoewel men zich ervan bewust is dat integriteitsschendingen niet volledig uitgebannen kunnen worden, streeft men naar het voorkomen van niet-integer gedrag. Dit doel wordt niet volledig bereikt.

Tabel 8.1: Procesanalyse: continuïteit en verandering
Doelstelling

In de periode 1945-1959 was er geen sprake van een integriteitsbeleid bij het Ministerie van Defensie. Aangezien de krijgsmacht in deze periode in hoog tempo moest worden opgebouwd, werden aanzienlijke aankopen gedaan. Men achtte het van groot belang dat de aankoop doelmatig plaatsvond. Corruptie werd dan ook vooral gezien als een obstakel voor het bereiken van efficiëntie. Om corruptie te voorkomen was voorzien in een verantwoordingsketen en een crime prevention officer bij de aankooporganisatie.

Deze doelstelling is niet veranderd in de jaren 1959-1992. Ook toen streefde men naar 'een doelmatige besteding van de gelden die voor defensie beschikbaar komen'. Net als in de voorgaande jaren werd corruptie gezien als een onderbreking van de doelmatigheid en richtte men zich met het beleid op externe (juridische en financiële) verantwoording.

Pas in de periode 1992-2012 veranderde de doelstelling van het beleid met betrekking tot corruptie. Corruptie was niet langer slechts een lastige hindernis voor het bereiken van doelmatigheid, maar werd daarnaast gezien als een moreel probleem. Vanaf 1992 werd een rijksbreed integriteitsbeleid geïmplementeerd dat zich steeds verder heeft uitgebreid en ontwikkeld. Vanaf 2003 zette de overheid bovendien in op een stimuleringsstrategie, waarbij ambtenaren werden gestimuleerd moreel juist gedrag te vertonen. Dit kan worden gezien als een trendbreuk ten opzichte van de nalevingsstrategie die tot die tijd gangbaar was.

Beleidsinstrumenten

Lange tijd waren twee typen beleidsinstrumenten dominant: autoriteit en organisatie. Autoriteit is terug te zien in de ontwikkeling van een omvangrijk netwerk van wet- en regelgeving. De (sterk hiërarchische) organisatiestructuur speelde een belangrijke rol in de naleving van deze wet- en regelgeving en het toezicht hierop.
Er was een duidelijke controle- en verantwoordingsstructuur, waarin niet alleen een rol was weggelegd voor het Ministerie van Defensie, maar ook voor de accountantsdienst van het Ministerie van Financiën, het defensieplafond , de Algemene Rekenkamer, de Defensiecommissie en het parlement. Om de marktwerking zijn werk te kunnen laten doen, werden aankopen via de concurrentiestelling gedaan.

Een opvallende ontwikkeling in de organisatie van verantwoording en verantwoordelijkheid was de verandering in de positie van de staatssecretaris. De functie van staatssecretaris bestond sinds 1948. Tot 1958 was echter weinig duidelijkheid over de verantwoordelijkheden die met deze functie gemoeid gingen. Het aftreden van staatssecretaris Kranenburg (Defensie) in 1958 maakte duidelijk dat een staatssecretaris meer is dan een assistent van de minister en dat deze positie eigen verantwoordelijkheden met zich meebracht.

Met de invoering van een integriteitsbeleid in de periode vanaf 1992 veranderde ook de samenstelling van het beleidsinstrumentarium. Er werd niet langer genoegen genomen met autoriteit en organisatie: er was een belangrijke rol weggelegd voor informatievoorziening. Opvallend hierbij is dat niet alleen de ambtenaren en militairen van het ministerie, maar ook leveranciers die zaken doen met ambtenaren van het ministerie worden 'geschoold' over gedragsregels en omgangsvormen (Ministerie van Defensie, 2001; 2007).

Implementatie: knelpunten, ongewenste effecten en bijsturing

In de periode tot 1959 was er weinig aandacht geweest voor beleidsimplementatie. Hoewel de Tweede Kamer herhaaldelijk haar bezorgdheid uitte over vermoedens van corruptie, heeft het tot 1959 geduurd voordat een grootschalig onderzoek naar het aankoopbeleid heeft plaatsgevonden. In 1952 werd een crime prevention officer van de Koninklijke Marechaussee gestationeerd bij de aankooporganisatie van de Landmacht. Dit duidt erop dat men zich bewust was van de risico's die de grote aankopen met zich meebrachten.

In 1959 werden de departementen van Oorlog en Marine samengevoegd tot Ministerie van Defensie. De fusie nam enkele jaren in beslag en in 1969, tien jaar later, besloot de minister de gehele organisatie door te lichten om te bepalen of de beoogde organisatiestructuur bereikt was.

De Lockheed-affaire (1976) was van invloed op het anti-corruptiebeleid van het Ministerie van Defensie. Hoewel de aandacht aanvankelijk uitging naar de rol van prins Bernhard en de strafmaatregelen die genomen dienden te worden, werd in 1977 het 'aanschaffingsbeleid op het gebied van defensiematerieel en de controle daarop' geëvalueerd. De commissie oordeelde dat verantwoordelijkheden duidelijker moesten worden omschreven, dat aankopen niet altijd weloverwogen werden gedaan en dat de ministerraad en het parlement niet altijd tijdig werden ingelicht.

Vanaf 1992 werd een omvangrijk integriteitsbeleid ontwikkeld op het Ministerie van Defensie. Aanvankelijk richtte dit beleid zich voornamelijk op zakelijke integriteit. De commissie-Lemstra toonde in 2005 aan dat ook de sociale integriteit (waaronder het ministerie onder meer (seksuele) intimidatie, pesten en ongepaste omgangsvormen schaarde) aandacht behoefde. Vanaf 2005 is het integriteitsbeleid op dit gebied uitgebreid en enkele malen geëvalueerd. De Commissie Integriteitszorg Defensie toonde in 2011 aan dat de maatregelen die waren ingevoerd naar aanleiding van deze evaluaties nog niet allemaal waren geïmplementeerd.

oelbereiking

Tot 1992 stond het aankoopbeleid in het teken van het doelmatig aankopen van materieel. Er bestond nog geen omvangrijk anti-corruptiebeleid, zoals later het geval zou zijn. Het doel van het aankoopbeleid werd niet volledig bereikt: Verschillende schandalen, waaronder de affaire-Koopmann, zorgden ervoor dat bestedingen niet doelmatig waren (Brouwer, 1997: 221).
Ook het Lockheed-schandaal toonde aan dat een doelmatige besteding van de beschikbare middelen niet altijd volledig kon plaatsvinden. Met de ingezette beleidsinstrumenten, autoriteit en organisatie, kon men het doel van het beleid niet volledig bereiken.

Pas vanaf 1992 werd integriteit een beleidsdoel op zichzelf. Hoewel men zich ervan bewust was dat niet-integer handelen nooit volledig voorkomen kon worden, werd wel gestreefd naar preventie van integriteitsschendingen. Waar schendingen zich voordeden, werden deze bestraft.

Besluit

Deze analyse heeft een grote continuïteit in het aankoopbeleid tot 1992 laten zien. Tot deze periode was anti-corruptie een integraal onderdeel van het aankoopbeleid. Corruptie moest worden voorkomen omdat het een efficiënte aankoop in de weg stond.

Om dit te bereiken werd vooral gebruik gemaakt van wet- en regelgeving en een hiërarchische organisatie.

Vanaf 1992 werd integriteit een doel op zich, naast een doelmatig aankoopbeleid. Om integriteit te bevorderen werd niet uitsluitend gebruik gemaakt van wet- en regelgeving en een hiërarchische organisatie, maar ook van informatievoorziening.

Tot slot dient te worden vermeld dat de rol die verschillende schandalen spelen in het ontwikkelen van beleid aanzienlijk is. De ontwikkeling van anti-corruptiemaatregelen vond, met name tot 1992, vooral plaats naar aanleiding van incidenten. Vanaf 2005 vond een soortgelijke ontwikkeling plaats bij het tot stand komen van een beleid ten behoeve van sociale integriteit.

Analyse van beleid naar aanleiding van schandalen

In deze paragraaf worden de drie casestudy's met elkaar vergeleken. In het casestudy-onderzoek is een systematische aanpak gehanteerd. Het voordeel daarvan is dat de resultaten van die onderzoeken hier goed met elkaar vergeleken kunnen worden.
De casestudy's vonden plaats aan de hand van de volgende criteria:

Er is vooraf een probleemanalyse opgesteld.

Er zijn verschillende typen beleidsinstrumenten gebruikt, om het probleem van verschillende kanten aan te pakken.
Er zijn geen ingewikkelde externe omstandigheden.

Er zijn voldoende tijd en middelen beschikbaar.

De correcte mix van beleidsmiddelen is daadwerkelijk beschikbaar.

Er is een valide causale beleidstheorie geformuleerd.

Er is sprake van een eenvoudige oorzaak-gevolgrelatie zonder interveniërende variabelen.
Er zijn minimale afhankelijkheidsrelaties.

Er is overeenstemming over de einddoelen.

Het is duidelijk wie verantwoordelijk is voor welke taak.

Er is optimale communicatie en coördinatie.

Beleidsmakers kunnen eisen en voor elkaar krijgen dat iedereen helemaal meedoet.
Integriteit wordt met wet- en regelgeving afgedwongen.
Er is sprake van optimale openheid en transparantie.

(Ethisch) leiderschap wordt ingezet als middel.

De gewenste situatie is bereikt.

In de hoofdstukken 5 tot en met 7 is stilgestaan bij deze criteria. In tabel 8.2 zijn de resultaten van de drie casestudy's samengevat.

nalyse van de casestudy's

Probleemanalyse

In het onderzoek dat volgde op de affaire-Koopmann richtte men zich op de doelmatigheid van het aankoopbeleid van het Directoraat Materieel Landmacht. Verschillende voorvallen toonden aan dat het beleid niet afdoende was om een doelmatige besteding van de middelen te waarborgen. In de probleemanalyse richtte men zich niet specifiek op corruptie, maar op de doelmatigheid in het algemeen. Corruptie werd gezien als een obstakel voor het bereiken van volledige doelmatigheid.

In de afwikkeling van de Lockheed-affaire kunnen twee fasen worden onderscheiden. In de eerste fase richtte men zich op de betrokkenheid van prins Bernhard en de strafmaatregelen die tegen hem genomen moesten worden. In een latere fase werd het aankoopbeleid kritisch tegen het licht gehouden. Het probleem in deze casus was vooral de betrokkenheid van de prins. Dat het beleid niet heeft kunnen voorkomen dat er corruptie plaatsvond, werd als minder urgent beschouwd. Dit zegt overigens niets over het belang dat hieraan werd gehecht.
De Commissie Integriteitszorg Defensie (CID) deed in 2011 onderzoek naar de staat van het integriteitsbeleid bij het Ministerie van Defensie in het algemeen en bij het CAMS, een onderdeel van de Defensie Materieel Organisatie, in het bijzonder. Het centrale probleem lag hier in het feit dat er, vooral vanaf 2005, veel beleid was ontwikkeld op het gebied van (sociale) integriteit, maar dat zich toch schendingen voor bleven doen. De CID heeft daarom het integriteitsbeleid van het Ministerie van Defensie geëvalueerd.

Criterium	
Koopmann	
Lockheed	
CAMS
Probleemanalyse	
Corruptie als onderbrekingvan de doelmatigheid.	
Corruptie als onderbrekingvan de doelmatigheid.	
Corruptie als gebrek aanmoreel bewustzijn.
Beleids-instrumenten	
Autoriteit en organisatie. 
Wet-en regelgeving zijn dominant.
Autoriteit en organisatie. 
Wet-en regelgeving zijn dominant.
Autoriteit, organisatie eninformatie.
Wet- en regelgeving blijft belangrijk, naast andere instrumenten. Ook cultuur wordt genoemd.
Externe omstandigheden
Tijd en middelen
Beleidsmiddelen
Beleidstheorie
Valide en causaal
Afhankelijk-heidsrelaties	
Door hiërarchischeorganisatie minimaal
Door hiërarchischeorganisatie minimaal
Met komst van stafdienstenworden afhankelijkheidsrelaties groter.
Overeenstemmingeinddoelen
Einddoel is doelmatigheid
Einddoel is doelmatigheid
Einddoel is vermijdenintegriteitsschendingen. Dit kan niet volledig. Er wordt geen marge vermeld.
Verantwoordelijkheden
Onduidelijke verdeling tussenminister en staatssecretaris
Onduidelijk wat afzonderlijkepersoonlijke verantwoordelijkheden waren.
Onduidelijk welkorganisatieonderdeel voor welk deel van het beleid verantwoordelijk was.
Communicatie en coördinatie	
Coördinatie op politiek niveau onvoldoende.	
Politieke coördinatie onvoldoende.	
Coördinatie tussen betrokken partijen onvoldoende.
Volledigeparticipatie
Participatie werd middelscontract afgedwongen.
Participatie kon niet volledigworden afgedwongen.
Relaties tussen ambtenaren en fabrikanten moeilijk controleerbaar.
Participatie moeilijkafdwingbaar doordat sociale integriteit in het beleid werd opgenomen.
Openheid en transparantie
Openheid en transparantie zijn beperkt in verband met het strategische belang van geheimhouding.
Openheid en transparantiezijn beperkt in verband met het strategische belang van geheimhouding.
Met de opkomst van hetinternet wordt steeds meer informatie over procedures en regelgeving openbaar gemaakt.
Leiderschap	Leiderschap had vooral eencoördinerende functie.
Leiderschap had vooral eencoördinerende functie.
Naast coördinatie is ook ethisch leiderschap van toenemend belang.
Doelbereiking
Het doel van het beleid wordt grotendeels bereikt.
Het doel van het beleid wordt grotendeels bereikt.
Inherent aan het doel van hetbeleid is, dat dit doel nooit volledig verwezenlijkt kan worden.

Tabel 8.2: Resultaten van de procesevaluaties
Beleidsinstrumenten

Er is een ontwikkeling te herkennen in het gebruik van beleidsinstrumenten. In de eerste casus, de affaire-Koopmann, werden voornamelijk autoriteit en organisatie ingezet als instrumenten. Zowel het bestaande beleid als de beleidswijzigingen waren gebaseerd op deze instrumenten. De Lockheed-affaire toonde, mede door de bijzondere positie van de verdachte, aan dat het gebruik van alleen deze twee instrumenten niet afdoende was. Functionarissen onderhielden vriendschappelijke contacten met medewerkers van vliegtuigfabrikanten. Deze contacten konden niet worden vermeden door het inzetten van autoriteit of organisatie: hiervoor moest een moreel bewustzijn worden gecreëerd. Informatie, dat een voor de hand liggend instrument zou zijn om dat te bereiken, werd echter niet gebruikt.

In de derde casus, de corruptie bij het CAMS, werd informatievoorziening veelvuldig gebruikt, naast autoriteit en organisatie. Zo werden cursussen aangeboden aan leidinggevenden en werd op alle opleidingsinstituten aandacht besteed aan integriteit. Het gebruik van informatie als instrument hangt mogelijk samen met het belang dat in toenemende mate wordt gehecht aan sociale integriteit. Schendingen van de sociale integriteit zijn minder 'grijpbaar' dan schendingen van de zakelijke integriteit. Ook is strafoplegging moeilijker, omdat bewijs zich lastig laat vastleggen. Het ligt daarom voor de hand dat wordt ingezet op het creëren van een moreel bewustzijn bij alle ambtenaren. Hiermee wordt het plegen van integriteitsschendingen voorkomen.

Externe omstandigheden

De externe omstandigheden zijn bij het Ministerie van Defensie per definitie complex. Het ministerie speelt een belangrijke rol bij de internationale betrekkingen. De aankooporganisatie vervult een strategische positie binnen het ministerie: de samenstelling van de krijgsmacht is een direct gevolg van de positie die Nederland inneemt in het internationale veld. Daarom vonden veel aankopen besloten plaats, wat de controle op deze aankopen heeft bemoeilijkt.

Beschikbaarheid van tijd en middelen

De benodigde tijd en middelen waren in het eerste onderzochte geval in voldoende mate aanwezig. Het onderzoek naar aanleiding van de Lockheed-affaire heeft aangetoond dat zich soms onverwachte omstandigheden konden voordoen, waardoor een aankoop in korte tijd is gedaan. Hierdoor heeft onvoldoende reflectie en controle kunnen plaatsvinden.

De vele onderzoeken naar integriteitsbeleid die vanaf 2005 hebben plaatsgevonden hebben elkaar in een te hoog tempo opgevolgd. Hierdoor ontbrak de tijd om de aanbevolen maatregelen goed te kunnen implementeren.

Beschikbaarheid van beleidsmiddelen

De beleidsmiddelen die nodig waren voor de implementatie waren in alle casussen in voldoende mate beschikbaar. De vraag rijst echter of in alle gevallen voor de juiste beleidsmiddelen is gekozen. In het onderzoek naar de Lockheed-affaire rees de vraag naar scholing van ambtenaren en militairen. Van informatie werd echter geen gebruik gemaakt. In de reactie van de Minister van Defensie op het onderzoek van de CID noemt hij enkele malen het belang van een organisatiecultuur. Cultuur dient in zijn ogen instrumenteel te worden ingezet.

Causaliteit van de beleidstheorie

In de drie casestudy's is iedere keer sprake van een valide en causale beleidstheorie. In de affaire-Koopmann werd corruptie als onderbreking van doelmatigheid gezien. Om doelmatigheid te bevorderen moesten (politieke) verantwoordelijkheden duidelijker worden geformuleerd en werd de verantwoordingsstructuur duidelijker gedefinieerd en gehandhaafd. In de reactie op de Lockheed-affaire is een soortgelijke beleidstheorie gehanteerd.
Het beleid dat door de CID werd geformuleerd naar aanleiding van de corruptie

bij het CAMS is eveneens gebaseerd op een causale beleidstheorie: vereenvoudiging en modernisering van het beleid zou ertoe moeten leiden dat het beleid een beter geheel vormt en duidelijker is.

Afhankelijkheidsrelaties

Het Ministerie van Defensie werd gedurende de gehele periode 1945-2012 gekenmerkt door een hiërarchische organisatiestructuur. Deze structuur zorgde ervoor dat afhankelijkheidsrelaties minimaal waren.

Er is echter een ontwikkeling te ontdekken in het aantal staffunctionarissen op het ministerie. Waar in de eerste twee casestudy's de hiërarchische organisatie dominant was wanneer het ging om anti-corruptie, is in de derde casestudy een belangrijke rol weggelegd voor allerhande stafdiensten. Ter bevordering van de integriteit bij het Ministerie van Defensie zijn stafdiensten en –functionarissen als de COID, FIZ en JDV in het leven geroepen. Hierdoor is een complex netwerk van betrokkenen ontstaan, waardoor er weinig duidelijkheid was over de verdeling van taken en verantwoordelijkheden.

Overeenstemming over einddoelen

Zowel efficiëntie, het uitgangspunt van het beleid in de eerste twee casestudy's, als corruptie is een term waarover onduidelijkheid kan bestaan. In de reacties op de affaire-Koopmann en de Lockheed-affaire werd gestreefd naar optimale doelmatigheid. Wanneer doelmatigheid als optimaal kan worden beschouwd, werd niet duidelijk gemaakt.

Een soortgelijk probleem heeft opgetreden bij de formulering van het integriteitsbeleid in 2011. Er werd gestreefd naar een organisatie waar integer wordt gehandeld, maar tegelijkertijd sloot men niet uit dat integriteitsschendingen zullen blijven voorkomen. Men bleef dus onduidelijk over de vraag wanneer het integriteitsbeleid geslaagd genoemd kan worden.

Verantwoordelijkheden

Uit de eerste casestudy is gebleken dat de politieke verantwoordelijkheid onduidelijk was verdeeld tussen de minister en staatssecretarissen. Dit is met het aftreden van de staatssecretaris pas duidelijk geworden. Ook in de afwikkeling van de Lockheed-affaire bleken de verantwoordelijkheden onvoldoende bekend te zijn bij de betrokkenen. Uit het onderzoek naar aanleiding van de corruptie bij het CAMS bleek dat ook daar de verantwoordelijkheden die de verschillende organisatieonderdelen hadden in het integriteitsbeleid onvoldoende duidelijk.

Communicatie en coördinatie

Samenhangend met de onduidelijke verdeling van verantwoordelijkheden is ook de onduidelijkheid in communicatie tussen verschillende betrokkenen en de coördinatie van het beleid. Bij de affaire-Koopmann was de coördinatie op politiek niveau niet duidelijk: de positie van de staatssecretaris is niet voldoende uitgewerkt.

Bij de Lockheed-affaire werden besluiten genomen door de ambtelijke en militaire top van de organisatie, de minister werd hier pas in een laat stadium van op de hoogte gebracht. Ook de Tweede Kamer was lange tijd niet op de hoogte, waardoor controle bemoeilijkt werd.

In de casus met betrekking tot de corruptie bij het CAMS was coördinatie lastig omdat er veel partijen betrokken waren bij de uitvoering van het beleid, alsmede bij de naleving daarvan.

Volledige participatie

Het beleid ten tijde van de affaire-Koopmann kon vermoedelijk op volledige participatie van de betrokkenen rekenen. Er was weinig aanleiding om het beleid niet op te volgen: middels een (arbeids)contract waren de betrokkenen verplicht het beleid uit te voeren.

Het beleid dat na de Lockheed-affaire werd ingevoerd was moeilijker af te dwingen. Dit heeft te maken met het feit dat men met dit beleid wilde opleggen dat ambtenaren die betrokken waren bij de aankoop geen andere dan een professionele relatie onderhielden met (werknemers van) vliegtuigfabrikanten. Controle op de naleving hiervan was zeer lastig uitvoerbaar.

Omdat het integriteitsbeleid zich heeft ontwikkeld en men zich ook ging richten op sociale integriteit, is participatie sinds de beleidswijziging van 2011 niet volledig af te dwingen.

Openheid en transparantie

Gedurende de gehele periode bleven openheid en transparantie niet volledig mogelijk voor het Ministerie van Defensie. Dit hangt in grote mate samen met de eerder genoemde complexe externe omstandigheden. Waar mogelijk gaf het ministerie wel openheid over de procedures en interne regelgeving met betrekking tot corruptie. Met name in de periode dat internet een belangrijke rol ging spelen in de publieke informatievoorziening, werd veel informatie met betrekking tot procedures via dit medium openbaar gemaakt.

Leiderschap

Aanvankelijk was leiderschap vooral belangrijk als coördinerende factor. In het meest recente beleid (2011) wordt leiderschap daarnaast ook ingezet als ethisch leiderschap: leiders hebben een voorbeeldfunctie met betrekking tot integriteit. Daarnaast dienen leiders integer gedrag te belonen en niet-integer gedrag te bestraffen.

Doelbereiking

Aangezien het doel van het beleid in geen van de drie casussen expliciet was vastgelegd, is het niet mogelijk exact te bepalen in hoeverre het doel van het beleid bereikt is. Het aankoopbeleid in de jaren vijftig was in zoverre geslaagd dat men erin is geslaagd de krijgsmacht in relatief korte tijd op een doelmatige manier opnieuw op te bouwen. Er hebben zich incidenten voorgedaan die de doelmatigheid in het gevaar brachten, maar deze incidenten vonden zich bij slechts een beperkt aantal orders plaats. Ook in het onderzoek naar aanleiding van de Lockheed-affaire zijn geen grote schendingen van het doelmatigheidsstreven gevonden.

Het integriteitsbeleid vanaf 1992 kent een vrij abstract doel. Men wil integriteitsschendingen voorkomen, maar is zich ervan bewust dat dit niet volledig kan. Enige mate van niet-integer gedrag wordt daarom aanvaard. Inherent aan dit beleid is dat het doel nooit bereikt zal worden.

BEsluit

Een vergelijking van de drie casestudy's heeft een wisselend beeld gegeven van de mate waarin het Ministerie van Defensie haar anti-corruptiebeleid heeft ontwikkeld naar aanleiding van schandalen.

Het ministerie heeft geen invloed op de externe omstandigheden. Deze blijven gedurende de gehele periode complex. Dit heeft zijn weerslag op de mate waarin het ministerie openheid en transparantie kan betrachten.
Dat integriteit vanaf de jaren negentig een doel op zich wordt, heeft grote implicaties voor het beleid. Er zijn veel overeenkomsten tussen het beleid naar aanleiding van de affaire-Koopmann en het beleid naar aanleiding van de Lockheed-affaire. Het beleid naar aanleiding van de corruptie bij het CAMS is anders wat betreft onder meer doelstelling, beleidsinstrumenten, relaties tussen betrokkenen, participatie en de wijze waarop leiderschap wordt ingezet.

Hoofdstuk 9 – Conclusie


In de conclusie wordt de vraagstelling beantwoord en zullen enkele aanbevelingen worden gedaan.

Beantwoording onderzoeksvraag

Alvorens de hoofdvraag te beantwoorden, worden eerst de deelvragen behandeld. De onderzoeksvraag die ten grondslag lag aan dit onderzoek, luidt:

Hoe kan het anti-corruptiebeleid van de aankooporganisatie van het Ministerie van Defensie in de periode 1945-2012 worden beoordeeld?

Om deze te kunnen beantwoorden zijn de volgende deelvragen gesteld:

Hoe zag het anti-corruptiebeleid van de aankooporganisatie van het Ministerie van Defensie eruit tussen 1945 en 2012?
Hoe heeft corruptie plaatsgevonden bij de aankooporganisatie van het Ministerie van Defensie tussen 1945 en 2012?
Op welke wijze is het anti-corruptiebeleid bij de aankooporganisatie van het

Ministerie van Defensie gewijzigd naar aanleiding van corruptiegevallen?

In welke mate zijn de doorgevoerde beleidswijzigingen adequaat gebleken?

De deelvragen zullen een voor een aan bod komen, waarna de onderzoeksvraag wordt beantwoord.

Het anti-corruptiebeleid tussen 1945 en 2012

In hoofdstuk 4 is een overzicht gegeven van het algemene beleid van het Ministerie van Defensie, het aankoopbeleid en het anti-corruptiebeleid met betrekking tot aankopen. In dit hoofdstuk is duidelijk geworden dat er een verschuiving heeft opgetreden van het integriteitsbegrip. Aanvankelijk werd vooral een negatief integriteitsbegrip gehanteerd: beleid richtte zich voornamelijk op het voorkomen van (strafbare) schendingen als diefstal en corruptie. In de loop van de tijd, vooral na 1992, werd een positief integriteitsbegrip gehanteerd. Ook werd na 1992 sociale integriteit steeds belangrijker.
Het begrip corruptie verandert eveneens in de loop van de tijd. Aan het begin van de periode werd corruptie vooral opgevat als economisch begrip: het is een verstoring van de doelmatigheidsgedachte. Later (vooral vanaf 1992) wordt corruptie vooral gezien als een moreel probleem. Rond 1980 lijkt zich een omslag voor te doen in het denken over corruptie: onderzoek naar aanleiding van de Lockheed-affaire toonde aan dat, hoewel ze niet expliciet corrupt handelden, de relaties die militairen en ambtenaren met personen uit de vliegtuigindustrie hadden ongewenst waren.

De beleidsinstrumenten die werden ingezet veranderden mee met de definitie van corruptie. Toen corruptie als economisch probleem werd gezien, volstonden autoriteit en organisatie als instrumenten. Vanaf het moment dat corruptie als moreel probleem werd gezien werden deze aangevuld met informatie. De laatste jaren wordt ook cultuur als instrument genoemd.

Een opvallende bevinding is de verandering in de manier waarop gedacht wordt over het combineren van publieke en private functies. Van Benthem, die in de affaire-Koopmann een belangrijke rol speelde, was niet alleen in dienst van de Landmacht: hij was ook vennoot van een onderneming. In deze functie vertegenwoordigde hij fabrikanten die op zoek waren naar orders, onder andere van het Nederlandse leger. Zo kon het voorkomen dat Van Benthem vanuit zijn militaire functie zijn (private) onderneming opdrachten verschafte. Dit feit werd wel opgemerkt door de onderzoekscommissie, maar niet veroordeeld. Tegenwoordig zou dit worden gezien als (strafbare) belangenverstrengeling.

Corruptiegevallen

Hoe vaak corruptie precies voorkomt, is niet te onderzoeken. Men kan hooguit een schatting maken naar aanleiding van het aantal meldingen van corruptie. De omvang van corruptie die onontdekt blijft, is onbekend.

In dit onderzoek zijn drie gevallen van corruptie besproken. De nadruk lag hierbij op de wijze waarop de corruptie heeft plaatsgevonden en op de (beleids-)reactie die hierop volgde. Hierbij is uitgegaan van het idee van Kingdon (2011) en Rose-Ackerman (1999) dat (corruptie)schandalen ten grondslag kunnen liggen aan beleidsverandering.

Het onderzoek laat zien dat beleid heel vaak wordt aangepast naar aanleiding van crises, zoals Kingdon en Rose-Ackerman voorspelden. Er kwamen lange periodes voor waarin weinig of niet over anti-corruptiebeleid werd gesproken. Pas nadat zich een schandaal voordeed kwam het onderwerp weer op de agenda. Zo heeft men het anti-corruptiebeleid bij de aankooporganisatie niet veranderd in de periode tussen de affaire-Koopmann (1960) en de Lockheed-affaire (1976). Hoewel het nooit met zekerheid is vast te stellen dat alle informatie volledig beschikbaar is, laat een vergelijking van de aankoopprocedures die in onderzoeken worden beschreven grote overeenkomsten zien.

Beleidswijziging naar aanleiding van corruptie

In de hoofdstukken 5, 6 en 7 is steeds gekeken welke wijzigingen er in het aankoop- of anti-corruptiebeleid zijn doorgevoerd naar aanleiding van het corruptieschandaal. In tabel 8.2 zijn de verschillende reacties schematisch weergegeven.

Opvallend is dat de definitie van corruptie verandert in de loop van de tijd. In de affaire-Koopmann en de Lockheed-affaire werd corruptie gezien als onderbreking van het doelmatigheidsstreven. Bij de corruptie bij het CAMS werd het gezien als een gebrek aan moreel bewustzijn. De verandering van definitie heeft grote gevolgen voor (de aanpassing van) het anti-corruptiebeleid. Zo werden eerst alleen autoriteit en organisatie als beleidsinstrumenten gebruikt. Later werden deze aangevuld met informatie. Recentelijk lijkt ook cultuur als instrument ingezet te gaan worden.

Om het morele bewustzijn aan te scherpen worden veel stafdiensten en staffunctionarissen in het leven geroepen ter ondersteuning van de krijgsmacht. Met de komst van de stafdiensten verandert de (aanvankelijk sterk hiërarchisch georiënteerde) organisatie, waardoor verantwoordingsstructuren en verantwoordelijkheden onduidelijk worden voor betrokkenen.

De rol die leiderschap inneemt verandert ook in de loop van de tijd. Aanvankelijk heeft leiderschap vooral een coördinerende en aansturende betekenis. Na verloop van tijd wordt ook ethisch leiderschap van groot belang.

leidswijziging: probleemoplossing

De mate waarin de beleidswijziging ervoor heeft gezorgd dat het bestaande probleem is opgelost, is sterk afhankelijk van de probleemdefinitie die door de betrokken actoren is gemaakt.

In de reactie op de affaire-Koopmann en de Lockheed-affaire werd corruptie gezien als een onderbreking van doelmatigheid. Het aankoopbeleid was gericht op een zo doelmatig mogelijke besteding van middelen. In het geval van de affaire-Koopmann is het beleid niet sterk veranderd. Er werden wel veel aanbevelingen gedaan, maar deze zijn niet allemaal opgevolgd. Van een volledig doelmatige aankoop is, ook na de beleidswijziging, geen sprake geweest.
Ook bij de Lockheed-affaire zocht men het probleem vooral in het inefficiënt besteden van middelen. Men zag in dat de relaties die ambtenaren en militairen onderhielden met hun zakenpartners ongewenst waren. Om dit probleem op te lossen heeft men echter niet het goede beleidsinstrument ingezet: informatie werd niet gebruikt en met alleen autoriteit en hiërarchie lukte het niet een moreel bewustzijn te creëren bij de betrokkenen.
De corruptie bij het CAMS werd gezien als een probleem van onvoldoende moreel bewustzijn. In de jaren voor dit corruptieschandaal heeft men het integriteitsbeleid verschillende malen veranderd, telkens naar aanleiding van een schandaal. Hierdoor ontstond een onsamenhangend en ondoorzichtig beleid. Door het beleid te vereenvoudigen en te moderniseren hoopte men een adequaat integriteitsbeleid te creëren. Aangezien het hier om een zeer recente beleidswijziging gaat is het nog niet mogelijk een oordeel te geven over de effectiviteit van het beleid.

Beoordeling van het anti-corruptiebeleid

Het anti-corruptiebeleid heeft zich gedurende de periode 1945-2012 ontwikkeld. Waar het beleid zich aanvankelijk richtte op een efficiënte besteding van middelen, richtte men zich later op het integer handelen van ambtenaren en militairen. Vanaf 1992 werd corruptie in een breder verband van integriteitsschendingen gezien.
Doordat men vanaf deze periode anders tegen het probleem van corruptie aan ging kijken, veranderde ook de manier waarop corruptie werd bestreden. Aan het einde van de twintigste eeuw werd een breed pakket aan maatregelen getroffen om de integriteit te bevorderen. Incidenten met betrekking tot seksuele intimidatie en pestgedrag hebben ervoor gezorgd dat men zich vanaf 2005 eveneens sterk ging richten op het bevorderen van sociale integriteit.

Aanbevelingen

Naar aanleiding van dit onderzoek kunnen enkele aanbevelingen worden gedaan. De aanbevelingen kunnen worden onderverdeeld in aanbevelingen die relevant zijn voor de wetenschap en aanbevelingen die relevant zijn voor de maatschappij.
Wetenschappelijke aanbevelingen

Dit onderzoek is gebaseerd op theoretische inzichten. Er is gebruik gemaakt van een classificatie van beleidsinstrumenten van Hood. Deze classificatie bleek bij toepassing onvolledig. In een brief uit 2012 sprak de minister van Defensie over het (instrumenteel) gebruiken van cultuur. Cultuur is als instrument moeilijk in te delen in de bestaande classificatie en zou wellicht als categorie moeten worden toegevoegd. Ook het gebruik van leiderschap past niet in de bestaande classificatie en zou als extra categorie kunnen worden toegevoegd. Hoewel Hood wel de term 'autoriteit' gebruikt, heeft deze geen betrekking op leiderschap, maar vooral op wet- en regelgeving.

Om het anti-corruptiebeleid te toetsen is gebruik gemaakt van kritieke condities die zijn opgesteld door Hogwood en Gunn. Deze bleken echter niet allemaal toepasbaar op het Ministerie van Defensie. Zo is de externe omgeving van het ministerie per definitie complex en zijn openheid en transparantie slechts beperkt mogelijk. Volgens de genoemde condities zal anti-corruptiebeleid daar per definitie falen. De kritieke condities zijn deels bruikbaar, maar zouden moeten worden aangepast voor toepassing op het Ministerie van Defensie. Nader onderzoek zou moeten uitwijzen of de condities voor iedere concrete toepassing zouden moeten worden aangepast, of dat het Ministerie van Defensie een uitzonderlijke positie inneemt.

maatschappelijke aanbevelingen

De aankoop van materieel door het Ministerie van Defensie is een onderwerp dat altijd actueel blijft. Aangezien er veel geld gemoeid gaat met de aankoop van materieel is het van groot belang dat er onophoudelijk aandacht wordt besteed aan integriteit bij de verantwoordelijke organisatie.

Het meest recente onderzoek naar het integriteitsbeleid bij het Ministerie van Defensie door de Commissie Integriteitszorg Defensie (CID) heeft enkele aanbevelingen opgeleverd. De CID liet het belang van een samenhangend, eenvoudig beleid zien. Het verdient aanbeveling om eerst de veranderingen die door verschillende onderzoekscommissies zijn voorgesteld door te voeren, waarbij rekening moet worden gehouden met de coherentie van het gehele integriteitsbeleid.

Opvallend is dat in alle documenten die voor dit onderzoek zijn geraadpleegd gesproken werd over drie krijgsmachtonderdelen: landmacht, luchtmacht en marine. Over de Koninklijke Marechaussee (KMar) werd vrijwel nergens geschreven. Waarom deze niet werd genoemd is niet bekend. Aangezien de KMar veel taken uitvoert voor andere ministeries (Veiligheid en Justitie, Binnenlandse Zaken) zou het kunnen zijn dat het integriteitsbeleid per taak is uitgewerkt. Ook is het denkbaar dat de KMar wat aankoop betreft onder de landmacht valt. Aanvullend onderzoek zou hierover uitsluitsel kunnen geven.

Wat in dit onderzoek opviel is dat het onderwerp corruptie, en vanaf 1992 ook integriteit, vooral op de agenda kwam naar aanleiding van schandalen. Pas op het moment dat er sprake is van corruptie en dat dit via de media algemeen bekend wordt, gaat men het corruptiegeval onderzoeken en wordt het beleid aangepast. Hoewel alle krijgsmachtonderdelen recentelijk verplicht zijn jaarlijks een inzicht te geven in het aantal integriteitsschendingen, verdient het aanbeveling dat de staat van de integriteit constant gemonitord wordt om problemen zo tijdig te kunnen signaleren en ertegen op te treden.

Beperkingen en vervolgonderzoek

In dit onderzoek zijn twee typen evaluatie uitgevoerd: een procesevaluatie en drie productevaluaties. Naarmate het onderzoek vorderde bleek de informatie die benodigd was voor de procesevaluatie niet voldoende beschikbaar. Daardoor richt de procesevaluatie zich vooral op het beleid van het Ministerie van Defensie in het algemeen en op het aankoopbeleid en in veel mindere mate op het anti-corruptiebeleid bij de aankooporganisatie van het ministerie. De procesevaluatie is op zichzelf nog steeds waardevol, aangezien deze achtergrondinformatie biedt bij de productevaluaties en een algemene context schept. De evaluatie is echter niet altijd zo diepgaand als aanvankelijk de bedoeling was. Mogelijk kan met aanvullend onderzoek meer informatie over anti-corruptiebeleid bij de aankooporganisatie van het Ministerie van Defensie worden gevonden, bijvoorbeeld door het afnemen van interviews bij betrokkenen.

Een andere beperking van dit onderzoek is dat het zich niet richt op het anti-corruptiebeleid bij de aanschaf door de Koninklijke Marechaussee. In de bestudeerde rapporten wordt veel geschreven over de andere krijgsmachtonderdelen, maar de KMar komt nauwelijks aan bod. Nader onderzoek kan zich richten op de aankoop van materieel door de Koninklijke Marechaussee.

Tot slot verdient een planevaluatie naar het anti-corruptiebeleid bij de aankoop van de Joint Strike Fighter aanbeveling. Al enige jaren wordt er gediscussieerd over de aanschaf van nieuwe straaljagers, waarbij bedragen tussen de vier en acht miljard euro gemoeid gaan. In een planevaluatie kan de staat van het integriteitsbeleid worden geëvalueerd: er kan worden bekeken hoe het beleid er nu uitziet en of er mogelijk risico's aanwezig zijn.