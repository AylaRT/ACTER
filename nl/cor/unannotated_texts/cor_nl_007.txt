
FACULTEIT RECHTSGELEERDHEID

Daderprofiel bij passieve corruptie Fraude bij overheidsopdrachten

Masterproef neergelegd tot het behalen van de graad van Master in de criminologische wetenschappen door (00706550) Roijers Magalie

Academiejaar 2010-2011

Trefwoorden: Passieve corruptie, Fraude bij overheidsopdrachten, Daderprofiel, Centrale Dienst voor de Bestrijding van de Corruptie, Financieel-economische criminaliteit


Inleiding

Motivatie

Tijdens de maanden februari, maart en april 2010 heb ik stage gelopen bij de Centrale Dienst voor de Bestrijding van de Corruptie (CDBC). Hoofdzakelijk werd ik betrokken bij de onderzoekshandelingen die de sectie overheidsopdrachten uitvoerde, maar ik heb ook de mogelijkheid gekregen om onderzoekshandelingen te volgen bij de sectie financiële
fraude.

Tijdens mijn stage en het schrijven van mijn bachelorproef is mijn interesse in het fenomeen "corruptie‟, meer bepaald fraude bij overheidsopdrachten, toegenomen. Daarom heb ik dit onderwerp gekozen voor mijn masterproef. Ik wil mijn reeds verworven kennis betreffende corruptie uitbreiden.

De laatste decennia kwam corruptie meer in de aandacht. De toegeeflijkheid rond de integriteit van het financieel-economisch verkeer, zoals corruptie, fraude en witwassen is aanmerkelijk gegroeid. Toch is er een toenemende stroom van berichten in de media over allerhande delicten die vroeger niet als "crimineel‟ werden bestempeld. Ook is er een verhoogde waakzaamheid van de kant van politie en justitie betreffende deze vorm van criminaliteit.

Ruime situering

Het criminologisch onderzoeksdomein dat ik betreed in mijn masterproef betreft de daders van inbreuken op strafrechtsnormen, rechtsnormen of normen in het algemeen.
Meer bepaald is het een studie van het plegen van individueel crimineel gedrag vanuit psychologische en milieuomstandigheden (individueel positivisme en sociaal positivisme).


Criminologische relevantie

Algemene criminologische relevantie

De federale gerechtelijke politie richt haar opdrachten van gespecialiseerde gerechtelijke politie naar bovenlokale, georganiseerde en maatschappij ontwrichtende criminaliteit en naar de misdrijven die een gespecialiseerde aanpak vereisen.
Haar activiteit streeft naar: het opsporen van de criminele fenomenen of de verschijningsvormen, het tijdig melden aan de bevoegde overheden, de bijdrage tot een vermindering van het potentiële risico dat criminele feiten gepleegd worden, het uitvoeren van gerechtelijke of opsporingsonderzoeken, het aanpakken van criminele organisaties.

De politie komt dus tussen wanneer er sprake is van norm overschrijdend gedrag.

Specifieke criminologische relevantie

Als je de Engelse term "corruption‟ ingeeft in Google, verschijnen er 40 700 000 hits. Dit enorme cijfer toont aan in welke mate corruptie en de strijd tegen corruptie een "hot item" zijn.
Ook op internationaal vlak komt dit onderwerp meer en meer in de schijnwerpers te staan. Dit blijkt onder andere uit het aantal internationale organisaties die zich met dit fenomeen inlaten. Zoals de Verenigde Naties, de Wereldbank, het IMF (Internationaal Monetair Fonds), OLAF (Office Européen de Lutte Anti-Fraude), de Raad van Europa, de OVSE (Organisatie voor Veiligheid en Samenwerking in Europa), de GRECO (Group d‟états contre la corruption), Transparency International, Open Society Institute, enzovoort. De onderliggende boodschap hiervan is duidelijk: het fenomeen corruptie en de strijd tegen
corruptie kent een hoge prioriteit.


Corruptie is een alles besmettend kwaad en kan verschillende vormen aannemen: het afdwingen of aannemen van steekpenningen, het aanvaarden van gunsten, het zich bevoordelen door gebruik te maken van kennis waar dit niet geoorloofd is, het verhinderen van toezicht op bevriende relaties, het bevoordelen van vrienden, het verzwijgen van mistoestanden enzovoort. Het persoonlijk voordeel dat op deze manier wordt verkregen, kan op financieel terrein liggen, maar het is ook mogelijk dat men zich aan corruptief handelen of niet handelen schuldig maakt door de angst in moeilijkheden te komen, een promotie aan zich voorbij te laten gaan of om bij bepaalde groepen een goede indruk te maken.

De verschillende fraude- en corruptieschandalen in de ons omringende landen hebben ons doen beseffen dat corruptie geen verschijnsel is dat enkel is voorbehouden aan ontwikkelingslanden, totalitaire regimes of bananenrepublieken. Hier denken we bijvoorbeeld aan de perikelen rondom Elf-Aquitaine in Frankrijk en Duitsland, de schandalen rond Silvio Berlusconi in Italië, de Lockheed-affaire met de dubieuze rol van prins Bernhard in Nederland.
Het zijn maar enkele van de grote affaires die erop wijzen dat corruptie ook weelderig kan bloeien in de westerse parlementaire democratieën.

Als we kijken in België dan hebben we genoeg voorbeelden om aan te tonen dat corruptie ook in ons land een belangrijk probleem vormt. Zo was er het RTT-schandaal (1973), de Agusta affaire (begin jaren 90), de Superclub-KS-affaire (1991) en het Marineschandaal (2006) met de bedenkelijke rol van prins Laurent.

Heel recent (2006 tot op heden) kregen we in ons land ook te maken met de schandalen rond een specifieke vorm van corruptie, meer bepaald fraude bij overheidsopdrachten. Het betreft onder andere zaken bij de Regie der Gebouwen van de federale overheid en het Agentschap voor Facilitair Management. Het gaat hier over onregelmatigheden bij de gunning en uitvoering van openbare werken en onderhoud van openbare gebouwen.

Fraude bij overheidsopdrachten is een reëel probleem. De bedragen die in deze sector omgaan zijn niet te verwaarlozen en zijn vaak afkomstig van het kapitaal van de gemeenschap. Elke fraude hierin brengt een nadeel teweeg aan de financiële draagkracht van de publieke sector. Het is dus van groot belang om deze fraude te begrijpen, te onderzoeken en een halt toe te roepen.

Ook is het een probleem omdat door het misbruik van vertrouwen en het veroorzaken van wantrouwen de maatschappelijke moraal en organisatie wordt ondermijnd, de gemeenschapszin wordt aangetast, de maatschappij zich bedrogen voelt.
De kern van corruptie is een schending van het maatschappelijk vertrouwen in de integriteit van het openbaar bestuur.

Vaak wordt corruptie beschreven als een slachtofferloos misdrijf. Het ontbreken van een concreet slachtoffer wordt regelmatig als verzachtende omstandigheid genoemd net zoals de economische noodzaak om een hecht netwerk van relaties te ontwikkelen, waarbij het soms noodzakelijk is om die relaties te onderhouden door middel van "vriendendiensten‟.

Omdat corruptie dikwijls gepleegd wordt in het verlengde van legale activiteiten is vaak sprake van een grote onzichtbaarheid, bovendien is het slachtoffer zich dikwijls niet bewust van zijn slachtofferschap. (infra)
Hoewel de criminaliteit in zulke gevallen moeilijk zichtbaar is en het slachtoffer misschien onwetend, kunnen de gevolgen omvangrijk zijn. Daarom vind ik dit onderwerp criminologisch relevant voor mijn masterproef.

Probleemstelling, doelstelling en onderzoeksvragen

Probleemstelling

Uit de voorafgaande voorbeelden blijkt dat corruptie "in‟ is. Het is niet enkel in als onderwerp, maar ook als vorm van gedrag. Sommige mensen menen dat dit meer dan vroeger het geval is, anderen menen dat onze aandacht er nu pas op gericht is, maar dat corruptie al decennia lang floreert. Welke van de twee mogelijkheden het is, maakt niet uit,
feit is dat corruptie tamelijk populair blijkt.

Dit hoeft ons niet te verbazen. Als men deze misstap zet dan heeft men op voorhand de afweging gemaakt dat dit bijna altijd loont, omdat er haast geen risico‟s aan kleven. Wie zou zo een kans dan niet wagen? Wie zich over zijn morele bezwaren heen kan zetten, weet dat hij bijna risicoloos verzekerd is van winst op verschillende domeinen. Het is dit
gunstige kansaspect dat aan corruptie zo een magneetwerking geeft. Maar de vraag is

natuurlijk of bepaalde mensen zich sneller over hun morele bezwaren kunnen zetten dan anderen? Zijn bepaalde mensen meer vatbaar voor corruptie?

Het is een feit dat er heel veel belangstelling voor het thema corruptie bestaat. Maar deze belangstelling heeft zich niet vertaald naar het verrichten van wetenschappelijk onderzoek naar dit fenomeen. Het empirisch onderzoek op dit terrein is schaars. Dit is volgens veel specialisten te wijten aan het feit dat corruptie moeilijk meetbaar is. Aangezien corruptie per definitie een verborgen fenomeen is, zijn er geen feitelijke gegevens of objectieve statistieken beschikbaar die een correct beeld kunnen geven van het niveau van corruptie. Het is niet voldoende om enkel te kijken naar het aantal veroordelingen door de rechtbanken. Deze gegevens zeggen veel meer over het functioneren van het rechtssysteem in een land dan over het daadwerkelijke corruptieniveau. (infra)

Een andere reden voor het gebrek aan empirisch onderzoek is het grote dark number. Corruptie wordt niet vlug gemeld, omdat er op het eerste zicht geen benadeelde is. Dit lijkt zo omdat het slachtoffer vaak niet op de hoogte is dat hij benadeeld werd.
Ook de direct betrokkenen hebben meestal geen belang bij het doen van aangifte en de indirect betrokkenen of getuigen moeten vaak een enorme drempel overwinnen om als
"klokkenluider‟ op te treden. Gelukkig bestaan er toch een aantal cijfergegevens over

corruptie.

De Corruption Perception Index van Transparency International geeft de opvattingen van de experten weer over het niveau van passieve corruptie binnen de administratie en de politieke klasse in 180 landen. In de index van 2010 staat België op de 22e plaats. In de
meting van 2009 stond België op de 21e plaats. Maar natuurlijk moet er een nuance

gemaakt worden betreffende de evolutie die we waarnemen. Zegt de plaats in de rangorde iets over ons land of over de andere landen?

De Bribe Payers Index van Transparency International geeft een rangschikking van de grootste exportlanden volgens de waarschijnlijkheid dat bedrijven uit deze landen steekpenningen betalen in het buitenland. In de rangschikking van 2008 staat België, samen met Canada op de eerste plaats. Dit wil dus zeggen dat Belgische en Canadese ondernemingen het minst hun toevlucht nemen tot het betalen van steekpenningen in het
buitenland om opdrachten binnen te rijven.

Een 22e plaats is zeker voor verbetering vatbaar en een eerste plaats is natuurlijk een heel goed resultaat, maar essentieel is dat we de inspanningen versterken op alle deelterreinen waar dit nodig is.

Hoe je het ook bekijkt: corruptie is een ernstig verschijnsel, er staat veel op het spel. Langs de ene kant zijn de doeltreffendheid en doelmatigheid van het openbaar bestuur in gevaar. Ambtenaren die het eigen belang belangrijker vinden dan het maatschappelijk belang, verhinderen dat politieke en bestuurlijke doelen gerealiseerd worden.
Langs de andere kant brengt bestuurlijk laakbaar gedrag de grondslagen van de politieke democratie in discussie. Wordt dat vertrouwen ondermijnd door corrupte ambtenaren, dan heeft dat negatieve consequenties voor de democratie en de overheid in alle geledingen en op alle niveaus. Dat gegeven maakt ambtelijke corruptie tot een ernstig verschijnsel,
onafhankelijk van de precieze feitelijke omvang.

Het is wel positief dat corruptiezaken meer dan vroeger aan het licht komen. Het toont een verhoogde waakzaamheid en de daadkracht van onze opsporings- en vervolgingsdiensten aan. Maar het bestrijden van corruptie is niet alleen een zaak van structuren en wetgeving. Even goed gaat het om mentaliteit en normbesef in de bredere samenleving. Een blijvende
aandacht voor het fenomeen is dus van cruciaal belang.

Een onderzoek naar de dader bij corruptie kan op dit gebied zeker een meerwaarde verschaffen.

De algemene vraag die ik me stel is: Wat is het daderprofiel bij passieve corruptie, meer bepaald bij fraude bij overheidsopdrachten?

Doelstelling

Het doel van mijn onderzoek is aan de hand van een grondige literatuurstudie een profiel op te stellen van de dader bij dit fenomeen. Bedoeling is dit profiel dan te toetsen aan de bevindingen verkregen door het inkijken van gerechtelijke dossiers. Uiteindelijk wil ik een algemeen geldend daderprofiel opstellen voor fraude bij overheidsopdrachten.
Ik put hiervoor kennis uit zowel de criminologie, sociologie als psychologie. Het is de bedoeling om de bevindingen uit deze verschillende wetenschappelijke disciplines naast elkaar te plaatsen.

De algemene vraag "Wat is het daderprofiel bij passieve corruptie, meer bepaald bij fraude bij overheidsopdrachten?‟ kan onderverdeeld worden volgens de volgende centrale vragen en deelvragen.
Dit aan de hand van de manier waarop het onderzoek zal gevoerd worden.

Wat is het daderprofiel bij passieve corruptie, meer bepaald bij fraude bij overheidsopdrachten, volgens de literatuur – theorie en in de realiteit?
Welke ambtenaren zijn het meest vatbaar voor fraude bij overheidsopdrachten?

Wat is hun functie, leeftijd, opleidingsniveau?

Waarom pleegt een ambtenaar fraude bij overheidsopdrachten?

Welke motieven drijven ambtenaren ertoe om ten voordele van een derde misbruik te maken van hun beslissingsbevoegdheid?
Welke factoren spelen een rol bij het ontstaan en bestendigen van corruptieve contacten tussen ambtenaren en derden?
Wat is de relatie tussen de ambtenaar en de derde?

Wat zijn de overeenkomsten en verschillen tussen de theorie en de realiteit? Kan er een algemeen geldend daderprofiel opgesteld worden?

Mijn onderzoeksvragen zijn gericht op het begrijpen en verklaren van het fenomeen fraude bij overheidsopdrachten.
Begripsbepaling

Daderprofiel

In mijn masterproef beschouw ik het woord daderprofiel heel ruim. Het gaat zowel over persoonlijkheidskenmerken als over socio-economische kenmerken.

Daderprofiel-analyse kan gedefinieerd worden als "de verzameling van persoonlijke karakteristieken die kunnen bijdragen tot de identificatie van de dader als individu. Deze karakteristieken zijn meestal samengesteld door middel van een analyse van de plaats van het delict en kunnen handelen over geslacht, leeftijd, beroep, intelligentie, relatie tot het slachtoffer, woonplaats en dergelijke meer‟.

De sociale klasse van de dader is van primair belang voor de beoordeling van de ernst van delicten. Over het algemeen wordt gesteld dat delicten ernstiger worden beschouwd wanneer de dader op grond van zijn beroep een hoog maatschappelijk aanzien geniet en een sterke economische positie inneemt. Dit geldt met name wanneer de opbrengst van een misdrijf aan de dader persoonlijk ten goede komt.
Naast de sociale klasse en het beroep spelen in verband met de ernst nog veel andere daderkenmerken een mogelijke rol zoals leeftijd, geslacht, motief, het machtsoverwicht ten aanzien van het slachtoffer en het feit of de dader een natuurlijk of rechtspersoon is.
Vaak wordt in dit kader nog het aspect benadrukt of het delict binnen of buiten de beroepsuitoefening is gepleegd.

Het fenomeen corruptie

Uit de literatuurstudie is gebleken dat er aan het begrip corruptie veel verschillende betekenissen worden gegeven. In onderstaande delen wordt een beknopt overzicht gegeven van enkele definities.

Sinds het eind van de jaren '70 is de internationale gemeenschap zich steeds meer bewust van de kwalijke gevolgen van corruptie voor het algemeen belang.

Er bestaat internationale consensus dat corruptie: de economische ontwikkeling afremt, een dreiging vormt voor de democratie en voor een goed openbaar bestuur, armoede in stand houdt.

Algemene definities

Brasz heeft het in het hoofdstuk "Enkele aantekeningen over de sociologie van de corruptie‟ in zijn boek "Corruptie‟ over "het steelsgewijs uitoefenen van afgeleide macht op basis van het daarmee samenhangende gezag of een formele bevoegdheid ten nadele van de doeleinden van de originaire macht en ten voordele van buitenstaanders onder de schijn van legitieme machtsuitoefening".

Volgens Heidenheimer kan corruptie moeilijk gedefinieerd worden. Uiteenlopende opvattingen over het al dan niet geoorloofd zijn van bepaalde handelingen en afwijkende normen verschillen in de beoordeling door politieke en godsdienstige groeperingen. Toch probeert hij een omschrijving te geven van corruptie: "Het opzettelijk verkeerd vervullen of verwaarlozen van een erkende plicht, of de ongeoorloofde uitoefening van macht, met de bedoeling enig meer of minder direct persoonlijk voordeel te verkrijgen."

In "Corruptie in het openbare leven van ontwikkelingslanden‟ zegt Hoetjes dat men van corruptie kan spreken "wanneer zich in het bewuste besluitvormingsgedrag van de bekleder van een openbare positie een illegitieme ruiltransactie voordoet, die verbonden is met ongeoorloofde loyaliteiten, dit wil zeggen ten goede komt aan ongeoorloofde belangen."
Hij beschouwt "favoritisme‟ en "vriendjespolitiek‟ niet als corruptie. Volgens hem kan zelfs tot de taak van een politicus worden gerekend om zijn vrienden te helpen. Ook nog stelt hij: "Corruptie is gedrag, dat door de bedrijvers ervan, en in elk geval door groepen in hun sociale omgeving als normovertreding wordt beschouwd."

Volgens Bouman kan men onder corruptie verstaan "het opzettelijk in een vertrouwenspositie, een dienstverhouding of openbaar ambt op het voordeel van een persoon of groep gericht handelen of nalaten van handelen, opdat een andere persoon of groep dan wel de maatschappij schade wordt toegebracht of niet tegen schade wordt
beschermd."

De definitie die Transparency International geeft aan corruptie luidt als volgt: "Corruptie is het misbruik van toevertrouwde macht voor persoonlijk profijt. Het benadeelt iedereen wiens leven, levensonderhoud of geluk afhangt van de integriteit van mensen in een positie met gezag."

Bestuurlijke / ambtelijke corruptie – Corruptie in het openbaar bestuur

Volgens Huberts kan men spreken van bestuurlijke corruptie "wanneer ambtenaren of politici in functie iets doen of nalaten om daarmee persoonlijke financiële of andere gunsten te verwerven van derden. Ambtenaren zijn corrupt wanneer ze hun kennis of macht gebruiken om voor zichzelf gunsten van derden los te krijgen; ze doen iets of laten iets na omdat ze daarmee direct of indirect financiële of andere voordelen verwerven van individuen, organisaties, bedrijven of instanties.
Centraal staat dat er misbruik wordt gemaakt van een publieke functie om er persoonlijk direct of indirect beter van te worden". Als dat profijt van derden komt, dan is het corruptie. Indien dit niet het geval is, spreekt hij over fraude.

Van der Lugt heeft het in zijn definitie niet over drie maar over vier actoren. Behalve de omgekochte ambtenaar, de omkoper en de overheidsinstelling waar de ambtenaar werkzaam is, wijst hij op de cruciale rol van de ambtelijke manager. Die is bij uitstek diegene die kan en moet bepalen of de gewraakte handeling van de ambtenaar als corruptie moet worden aangemerkt of uitsluitend als "laakbaar" geldt. In het eerste geval heeft de ambtelijke manager aangifteplicht, in het tweede geval kan hij de zaak in eigen beheer afdoen.

In het onderzoek van Nelen en Nieuwendijk is er sprake van ambtelijke corruptie wanneer "een ambtenaar of bestuurder in zijn handelen of het nalaten daarvan misbruik maakt van een hem toebedeelde bevoegdheid; zijn handelen, dan wel nalaten geschiedt ten voordele van een derde partij; zijn handelen, dan wel nalaten wordt "beloond" met (het vooruitzicht van) een financiële of andersoortige gunst".

Naar de mening van Wertheim is er sprake van een corrupt ambtenaar als die ambtenaar particuliere giften aanvaardt, die worden gedaan in de veronderstelling dat hij daardoor geneigd zal zijn aan de belangen van de gever bij zijn ambtsuitoefening bijzondere aandacht te schenken. Ook worden er onder corruptie andere gedragingen van ambtenaren verstaan die inbreuk maken op het beginsel van volstrekte scheiding van hun ambtelijke en particuliere belangen en financiële huishouding.

Friedrich is voorstander van het heel duidelijk afbakenen van begrippen. Van corruptie is volgens hem sprake waar de volgende elementen aanwezig zijn: een functionaris, een financiële of andere beloning, handelingen ten koste van de eigen organisatie en ten bate van de verschaffer van de beloning:
"a responsible functionary or office holder, is by monetary or other rewards (…) induced to take actions which favor whoever provides the reward and thereby damage the group or organization to which the functionary belongs, more specifically the government"

Vergelijking van de definities

Als je de verschillende definities met elkaar vergelijkt, vallen er een aantal dingen op.

Ten eerste wordt corruptie vaak als paraplubegrip gebruikt. Een belangrijk nadeel hiervan is dat de mogelijkheid onbenut wordt gelaten om met behulp van een meer verfijnd begrippenkader vormen van laakbaar gedrag uiteen te rafelen.

Ten tweede komt uit de vergelijking van de omschrijvingen naar voor dat Heidenheimer, Hoetjes en Bouman veronderstellen dat een corrupte ambtenaar bewust of opzettelijk handelt. Maar de vraag is of er ook sprake kan zijn van corruptie zonder dat de dader bewust opereert, zonder dat hij beseft dat er een wetsovertreding plaatsvindt, zonder het bewuste afwegen van het persoonlijk profijt enerzijds en de risico‟s en nadelen anderzijds? Uit de literatuur blijkt dat bepaalde daders van corruptie zich van geen kwaad bewust zijn. Om dergelijke gevallen, waar van schuldbesef of opzet geen sprake is, niet uit te sluiten, wordt in mijn omschrijving het "bewustzijn van de dader‟ duidelijk omschreven.

Ten derde wordt er, onder andere bij Nelen en Nieuwendijk, benadrukt dat de verkregen voordelen niet enkel van financiële aard hoeven te zijn. Daarom wordt er in mijn omschrijving algemeen gesproken over baten, gunsten, profijt. Het maakt namelijk geen verschil of die voordelen bestaan uit euro‟s, vrijkaarten voor een
concert of vrije entree tot de business seats in het Anderlecht-stadion.

Ten vierde komt in sommige definities, onder andere bij Heidenheimer, Bouman en Huberts, naar voor dat de corrupte ambtenaar niet altijd persoonlijk hoeft te profiteren van het voordeel. Het profijt kan ook naar derden gaan (zijn familie, collega‟s, …). Daarom wordt in mijn omschrijving gesproken van direct of indirect profiteren van het
voordeel. Maar corruptie is ook mogelijk zonder dat er persoonlijk voordeel wordt

verkregen. Dit komt dan ten goede aan een groep.

Ten slotte kan de corrupte ambtenaar in zijn positie twee dingen doen ten voordele van de derde, hij kan zowel handelen als nalaten om te handelen.

Mijn definitie van corruptie

Het blijkt moeilijk te zijn een goede definitie van corruptie te geven. Uiteenlopende opvattingen over het al dan niet geoorloofd zijn van bepaalde handelingen, afwijkende normen en verschillen in beoordeling door politieke en godsdienstige groeperingen spelen hierin een rol.

In deze masterproef versta ik onder corruptie: "Het in functie van een openbaar ambt opzettelijk of onopzettelijk handelen of nalaten te handelen ten voordele van een derde en ten nadele van de eigen organisatie of de maatschappij in zijn geheel. Deze derde verschaft als tegenprestatie een financieel of een ander soort voordeel waar de functionaris direct of indirect baat bij heeft".

Corrupt is men wanneer direct of indirect persoonlijk profijt wordt toegevoegd aan of in de plaats komt van de maatschappelijke drijfveren. Iemand maakt misbruik van zijn macht, van zijn beleidsvrijheid, om er zelf beter van te worden. De wet verbiedt dat en dus is er per definitie sprake van een wetsovertreding of criminaliteit.

Corruptie kent een actieve en passieve variant. Er is iemand die omkoopt en er is iemand die omgekocht wordt.
In mijn masterproef gaat het om passieve corruptie. Passief is diegene die aangesteld is in een openbaar ambt en die zich laat omkopen om misbruik te maken van zijn macht of bevoegdheid. Actief is de burger of de klant die het voordeel verschaft. Actief en passief hebben wel niets te maken met degene die het initiatief neemt: het voordeel kan gevraagd, geëist of zelfs afgeperst worden door de ambtenaar, maar het initiatief kan ook van de burger of klant komen en stilzwijgend worden aangenomen.

Fraude bij overheidsopdrachten

Fraude bij overheidsopdrachten bestaat erin dat de legale procedures, in verband met contracten tussen de overheid en haar contractant (aannemer, leverancier of dienstverlener) worden gemanipuleerd. Dergelijke fraude bestaat met name uit het opstellen en gebruiken van valse documenten, de verstoring van de vrije mededinging, verduisteringen, fraude met gebruikte kwaliteit of hoeveelheid, enzovoort.

Het doel van deze manipulatie is het bevoordelen van een individueel belang ten nadele van het algemene belang. Dit kan zowel gaan om een individueel belang van de contractant en / of de ambtenaar. Het algemeen belang is datgene wat met de reglementering van overheidsopdrachten beoogd wordt, namelijk een optimalisatie, zowel financieel als kwalitatief, van de aanwending van de middelen van de overheid. (infra)

Onderzoeksmethode

Theoretische en praktische relevantie

Het onderzoek in mijn masterproef is theoriegericht. Het is een wetenschappelijk onderzoek dat rechtstreeks gericht is op het beschrijven, begrijpen en verklaren van het verschijnsel corruptie – fraude bij overheidsopdrachten.

Het is meer bepaald een theorie toetsend onderzoek, hierin ligt ook onmiddellijk de theoretische relevantie. Het is de bedoeling bepaalde inzichten betreffende fraude bij overheidsopdrachten te toetsen aan de realiteit en deze inzichten dan eventueel bij te stellen of te verfijnen.

Als men een duidelijk profiel heeft van de dader van fraude bij overheidsopdrachten, dan is het in de toekomst misschien mogelijk om meer preventief op te treden. Daarom is het onderwerp ook indirect maatschappelijk of praktisch relevant.

Onderzoeksstrategie

Mijn masterproef leunt op een literatuuronderzoek en dossieronderzoek.

Het onderzoek is van start gegaan met een literatuurstudie waarin het terrein van corruptie en fraude bij overheidsopdrachten werd verkend en afgebakend.

Aanvullend op de literatuurstudie gebeurde er een dossieronderzoek van corruptiezaken betreffende fraude bij overheidsopdrachten die onderzocht zijn door de CDBC, deze dossiers betreffen onderzoeken die gestart zijn in de periode 1995 – 2009.
Alle dossiers werden aan de hand van een standaardvragenlijst vergeleken op een aantal relevante kenmerken betreffende corruptie die naar voor gekomen zijn in de literatuurstudie.

Type onderzoeksmateriaal

Literatuur

In eerste instantie werd er een literatuurstudie gedaan rond het onderwerp corruptie en fraude bij overheidsopdrachten. Aan de hand van de literatuur en de theorieën werd er geprobeerd een algemeen geldend daderprofiel op te stellen.

Het betreft een literatuurstudie van zowel boeken, artikels uit wetenschappelijke tijdschriften als rapporten en dergelijke.

Het was de bedoeling om de gegevens die verzameld werden uit de literatuur te combineren met elkaar en te verwerken tot nieuwe inzichten. Daarom was het belangrijk om te weten of er andere onderzoekers zowel in België als in het buitenland met hetzelfde of nauw aanverwant probleem bezig zijn.

Het voordeel van het doornemen van literatuur was dat ik een heel breed inzicht kreeg in mijn onderwerp. Ik mocht de mening van andere auteurs niet zomaar volgen omdat ik een voldoende kritisch inzicht in mijn onderwerp diende te behouden.
Het onderzoek dat ik voerde voldoet aan de kwaliteitseisen.

Werkelijkheid / documenten

De werkelijkheid was belangrijk onderzoeksmateriaal voor mijn masterproef. Deze is namelijk objectief en niet vervormd door de onderzoeksoptiek van anderen. Er is ook geen sprake van strategisch gedrag van de onderzochten en er is bijna geen of weinig beïnvloeding van het onderzoeksobject door de onderzoeker.
Deze werkelijkheid kon ik onderzoeken aan de hand van documenten, meer bepaald

gerechtelijke dossiers. Het was niet eenvoudig om toegang te krijgen tot deze dossiers van de CDBC. Daarvoor heb ik toestemming gevraagd aan het College van de Procureurs Generaal. Deze toestemming heb ik onder bepaalde voorwaarden gekregen. (infra)

Empirisch onderzoeksmateriaal

Populatie

Het is niet eenvoudig om wetenschappelijk onderzoek te doen naar daders van corruptie, want het dark number bij deze vorm van criminaliteit is heel groot. Ook heb ik hier te maken met "hidden populations‟, verborgen populaties waar er geen representatieve steekproef uit getrokken kan worden.

Ik kan me enkel baseren op de informatie die ik verkrijg uit mijn literatuurstudie en dossieronderzoek. De relevante dossiers werden tot mijn beschikking gesteld door de bevoegden van de CDBC. Maar aangezien het dark number zo groot is, zijn de gegevens van officiële instanties waarschijnlijk niet compleet en vertekend.

Het is ook niet mogelijk om daders te interviewen, want dit zijn respondenten die er geen belang bij hebben om mee te werken en me informatie te verschaffen. Deze criminelen willen eerder anoniem en onbekend blijven. Ook is er het probleem van bedreigende vragen. (infra)

De populatie waarop de dossiers betrekking hebben zijn zaken die autonoom onderzocht zijn door de CDBC. Het zijn dus geen zaken waarop de CDBC steun heeft verleend aan een FGP.
Het is onmogelijk om alle dossiers van de CDBC in te kijken, aangezien ik onder andere voor mijn dossieronderzoek gebonden was aan de voorwaarden die het College van de Procureurs Generaal mij had opgelegd. Namelijk dat het enkel maar dossiers mochten zijn die bij rechterlijke beslissing definitief werden beslecht of die, na afgesloten onderzoek, bij de feitenrechter aanhangig werden gemaakt.

Methoden van onderzoek

Aan de hand van de literatuurstudie werd er een standaardvragenlijst opgesteld. Deze vragenlijst betreft een aantal relevante kenmerken betreffende corruptie die naar voor kwamen in de literatuur.

Aan de hand van deze vragenlijst heb ik mijn dossieronderzoek gevoerd. Het was de bedoeling om de relevante kenmerken die naar voor zijn gekomen in de literatuur te vergelijken met de dossiers.

Validiteit / betrouwbaarheid

De betrouwbaarheid van mijn onderzoek is groot. De resultaten zijn niet van toeval afhankelijk. Er werd een beredeneerde selectie gemaakt van de dossiers waartoe ik toegang kreeg.

Betreffende de validiteit of geldigheid is er geen probleem in mijn onderzoek. Corruptie en fraude zijn namelijk geen abstracte en complexe begrippen, dus het is duidelijk wat ik gemeten heb.

Het daderprofiel betreffende dit fenomeen kan beschreven worden aan de hand van leeftijd, geslacht en opleiding. Dit zijn allemaal duidelijk afgebakende begrippen die ik kan onderzoeken.

Ethische aspecten

Criminologisch onderzoek is vaak gevoelig en verbonden met ethische kwesties. Zo worden er in criminologisch onderzoek vaak "bedreigende vragen‟ gesteld in interviews. Dit is ook een van de redenen waarom er niet geopteerd werd om daders te interviewen. Het probleem van sociaal wenselijk antwoorden is bij criminologische onderwerpen namelijk groot. Je hebt het risico dat de respondenten antwoorden geven waarvan zij denken dat ze in de lijn der verwachtingen liggen van de onderzoeker.

Tijdens mijn stage heb ik ondervonden dat bepaalde verdachten tijdens verhoren antwoorden geven waarvan ze denken dat de onderzoekers deze willen horen.

Aan het begin van mijn stage, in het derde bachelorjaar, heb ik een overeenkomst ondertekend waarin stond dat ik geheimhoudingsplicht had. Dus bepaalde ervaringen en kennis die ik heb opgedaan tijdens mijn stage mocht ik niet zomaar gebruiken in mijn masterproef. Eventueel kon ik wel bepaalde voorbeelden gebruiken om dingen te illustreren, maar dan moet ik ervoor zorgen dat deze genoeg aangepast zijn in tijd, plaats en persoon, zodat identificatie niet mogelijk is. Die zorg voor anonimiteit is niet enkel een deontologische vereiste, ze is bovendien wettelijk verplicht sinds de Wet van 8 december 1992 op de bescherming van de persoonlijke levenssfeer ten opzichte van de verwerking van persoonsgegevens (Privacywet).

Belangrijk was het ook om rekening te houden met het feit dat er na mij nog studenten zijn die eventueel ook dossieronderzoek willen voeren. Dus het was essentieel om me professioneel te gedragen en het werkveld "proper‟ achter te laten.

Wet van 8 december 1992 op de bescherming van de persoonlijke levenssfeer ten opzichte van de verwerking van persoonsgegevens, Belgisch Staatsblad, 18 maart 1993.
Na het voeren van mijn onderzoek heb ik een dankbriefje gestuurd aan allen die hebben meegewerkt aan mijn onderzoek en mijn onderzoek mogelijk hebben gemaakt.

Theorieën

Aangezien ik het daderprofiel wil beschrijven, is mijn masterproef geschreven aan de hand van dadergerichte theorieën.

Ik maakte zowel gebruik van deprivatietheorieën, die een antwoord proberen te vinden op de vraag waarom mensen criminaliteit plegen. Maar ook benutte ik de controletheorieën die uit gaan van de vraag waarom mensen géén criminaliteit plegen. Bij deze soort van theorieën wordt de nadruk gelegd op de remmingen en weerstanden ten aanzien van bepaalde gedragingen.

Het betreft voornamelijk theorieën op microniveau en mesoniveau.

Gebruikte theorieën

De sociale controletheorie

Een theorie die stilstaat bij factoren die mensen van criminele activiteiten kunnen weerhouden.

De grondlegger van de sociale controletheorie is Travis Hirschi. In zijn boek "Causes of Delinquency‟ (1969) geeft hij geen antwoord op de vraag waarom mensen regelovertredend gedrag vertonen, maar hij geeft een antwoord op de vraag waarom de meeste mensen zich, volgens hem, wel aan de regels houden. Hij zoekt zijn verklaring in vier soorten bindingen die mensen hebben met anderen in hun omgeving en met de maatschappij als geheel. Hoe sterker de bindingen hoe groter de kans dat een persoon zich aan de regels houdt.

De vier soorten bindingen waarover Hirschi het heeft zijn: 

Attachment

Voor zover iemand hechte banden heeft met bepaalde belangrijke sleutelfiguren, zal hij hun normen respecteren en overnemen. Ontbreken die banden dan is er ook niets dat hen aan de heersende normen bindt en wordt deviantie waarschijnlijk. Dit kan zeker voorkomen in geval van corruptie. Als men geen respect heeft voor de waarden en normen van de overste of het bedrijf waarvoor men werkt, als men zijn eigen belangen boven de algemene belangen stelt, dan wordt corruptie waarschijnlijk.

Commitment

Dit is de rationele component van conformerend gedrag. Commitment betekent dat iemand op grond van "gezond verstand‟ de kosten en baten van delinquent gedrag tegenover elkaar afweegt. Wegen de baten meer door dan de kosten, dan gaat men over tot delinquent gedrag.
In het geval van corruptie is de afweging van de kosten tegenover de baten vaak positief. Men heeft de afweging gemaakt dat corruptie bijna altijd loont, omdat er bijna geen risico‟s aan kleven. Men weet zich bijna risicoloos verzekerd van winst.68 Corruptie wordt ook niet vlug gemeld, omdat er op het eerste zicht geen benadeelde is. Dit lijkt zo omdat het slachtoffer vaak niet op de hoogte is dat hij benadeeld werd. Ook de direct betrokkenen hebben meestal geen belang bij het doen van aangifte en de indirect betrokkenen of getuigen moeten vaak een enorme drempel over om als "klokkenluider‟ op te treden. (supra)

Involvement

Involvement betekent dat hoe actiever men is in verschillende conventionele organisaties, hoe beter men weerstand zal kunnen bieden aan het plegen van deviant gedrag.
Deze binding betekent dat men actief betrokken moet zijn in de organisatie, anders wordt er sneller voorrang gegeven aan het eigen belang. Wanneer er geen nauwe betrokkenheid is bij de organisatie wordt de stap sneller gezet om corruptie te plegen, omdat men denkt er zelf geen negatieve gevolgen van te ondervinden of omdat de negatieve gevolgen niet opwegen tegenover de positieve gevolgen.

Beliefs

Beliefs handelt over het geloof in de morele normen en waarden van de maatschappij. Hoe minder dat iemand geneigd is die normen te gehoorzamen, hoe meer hij geneigd zal zijn over te gaan tot crimineel gedrag.
Sommigen in de maatschappij zijn van mening dat het niet verkeerd is om steekpenningen te betalen of te ontvangen als men daar economisch beter van wordt. Maar dit is natuurlijk niet de heersende norm in de maatschappij. Wanneer de eigen normen gevolgd worden, dan is de stap naar criminaliteit snel gezet.

De rationele keuzetheorie

Is wederom een theorie die stilstaat bij factoren die mensen van criminele activiteiten kunnen weerhouden. Belangrijk in dit verband zijn de binnen de sociale groep, waarvan de betrokkene deel uitmaakt, geïnternaliseerde waarden en normen.

Toegepast op corruptie kan je stellen dat iemand niet overgaat tot dit soort van delinquent gedrag als hij de geïnternaliseerde waarden en normen belangrijker vindt dan de baten die hij behaalt als hij het misdrijf wel pleegt.
De rationele-keuzetheorie vloeit voort uit een in 1968 door de econoom Gary Becker geschreven artikel: "Crime and Punishment: an economic approach‟.
De doorbraak van rational choice in de criminologie kan voor een belangrijk deel op naam van Cornish en Clarke (1986) geschreven worden. In hun theoretisch model worden als belangrijkste beslissingsmomenten bij het plegen van misdrijven onderscheiden de bereidheid om misdrijven te plegen, de beslissing om daadwerkelijk een specifiek misdrijf te plegen, de beslissingen inzake de concrete uitvoering van het specifieke misdrijf.

Betreffende de concrete uitvoering van corruptie zijn er veel mogelijkheden. (infra)

Volgens de auteurs kunnen de traditionele criminologische theorieën bij beslissingsmoment 1 en 2 een rol spelen. Hun suggestie is om beslissingsmoment 2 op te vatten als een mix van criminele disposities en "situationele‟ omstandigheden. Bij dit laatste moet worden gedacht aan allerhande "toevallige‟ gebeurtenissen (de ontmoeting met vrienden, acute geldnood, etc.).

De differentiële associatietheorie

Dit is een criminele leertheorie, een theorie die beweert dat crimineel gedrag niet aangeboren is, maar wel wordt aangeleerd door middel van verschillende sociale processen. Personen gaan de wet overtreden als de personen in hun sociale omgeving dit ook doen en hen de nodige technieken willen aanleren.
Toegepast op corruptie kan je de situatie als volgt omschrijven. Als er een nieuwe medewerker in een organisatie wordt opgeleid door medewerkers die al lang in de organisatie meedraaien, krijgen ze de waarden en normen van die medewerkers aangeleerd. Als in de organisatie een klimaat heerst dat gevoelig is voor corruptie, dan kan de nieuwe medewerker ook gevoelig worden voor corruptie. Indien de medewerkers respect hebben voor de heersende waarden en normen in de maatschappij en de organisatie, dan gaan ze dit ook doorgeven aan de nieuwe medewerker.
Volgens Sutherland hebben verschillende sociale groepen specifieke waarden en normen, die door interactie en leermomenten binnen deze groepen door hun leden worden opgenomen. Deze gaan dan hun gedrag bepalen in concurrentie met de waarden en normen die door het recht en de officiële moraal zijn geïnstitutionaliseerd.

Sutherland is van mening dat conventionele criminologische theorieën niet kunnen verklaren waarom respectabele mensen met een hoge sociale status ook crimineel gedrag vertonen. Deze misdadigers komen niet uit de armoedige achterbuurten, zijn niet verkeerd of onvoldoende gesocialiseerd en vertonen geen psychopathologische
stoornissen.

Dit is zeker het geval bij corruptie. Het zijn respectabele mensen die delinquent gedrag plegen in het kader van hun beroep. Wat zijn hun drijfveren om tot dit gedrag over te gaan? De verklaring hiervoor kan inderdaad niet gevonden worden in de conventionele criminaliteitstheorieën.

Theorieën die de oorzaak van criminaliteit zoeken in armoede, slechte opleiding, slechte leefomstandigheden of conflicterende waardesystemen zijn niet voldoende als gegoede, succesvolle en machtige mensen ook de wet overtreden. Sutherlands antwoord hierop was de differentiële associatietheorie.

De conventionele criminaliteitstheorieën zijn volgens hem niet wetenschappelijk omdat ze geen beschrijving geven van de omstandigheden die steeds voorhanden zijn wanneer criminaliteit gepleegd wordt en die steeds afwezig zijn wanneer geen criminaliteit gepleegd wordt.

De differentiële associatietheorie beschrijft volgens Sutherland wel alle omstandigheden die men steeds bij het tot stand komen van om het even welk misdadig gedrag terugvindt.


In zijn theorie neemt Sutherland de volgende stellingen aan

Crimineel gedrag wordt aangeleerd.

Crimineel gedrag wordt aangeleerd in interacties met andere personen, die via communicatieprocessen verlopen. Dit kan ook bij corruptie in een organisatie het geval zijn. Nieuwe medewerkers worden de waarden en normen aangeleerd van de medewerkers met meer dienstjaren. Het maakt niet uit of deze waarden en normen negatief of positief zijn.
De nieuwe medewerker neemt vaak voor waarheid aan wat de medewerkers met meer dienstjaren hem zeggen.

Het leren van crimineel gedrag vindt hoofdzakelijk plaats in kleine, persoonlijke groepen.
Het leren van het delinquent gedrag gebeurt in de besloten kring van de organisatie.

In een crimineel leerproces leert men zowel de technieken om dat misdrijf te plegen als de motieven, drijfveren, rationalisaties en houdingen die samengaan met dat crimineel gedrag of die daartoe aanleiding geven. Bij corruptie is dit zeker het geval. De manieren om corruptie te plegen zijn heel divers, maar men moet vooral aangeleerd worden hoe men niet gevat wordt.

De oriëntatie van die motieven en drijfveren wordt bepaald door de negatieve of positieve houding ten overstaan van rechtsregels. In de moderne samenleving komt een individu onvermijdelijk in contact met diverse sociale groepen en wordt men zowel met negatieve als met positieve attitudes ten opzichte van rechtsnormen geconfronteerd. Als de indruk er is dat velen in de maatschappij het logisch vinden dat er steekpenningen worden betaald of ontvangen als iemand daar economisch beter van wordt, dan gaat men dit ook zelf denken.

Een individu wordt misdadiger als de negatieve attitudes ten opzichte van rechtsnormen het halen op de positieve attitudes ten opzichte van rechtsnormen. Dit is de basis van de differentiële associatietheorie. Als men zelf vindt dat er inderdaad niets mis is met het aannemen of geven van steekpenningen, dan wegen de negatieve attitudes door en gaat men over tot het plegen van delinquent gedrag.

Differentiële associaties en contacten kunnen variëren naargelang van de frequentie, duur, voorrang en intensiteit. Associaties met personen die zich crimineel gedragen of over crimineel gedrag praten, variëren volgens deze modaliteiten. Daarom is het nadelig dat mensen te lang dezelfde functie bekleden omdat ze op die manier teveel contacten leggen die misbruikt kunnen worden. Een oplossing hiervoor is de zogenaamde "jobrotatie‟. (infra)

De mechanismen die een rol spelen bij het leren van crimineel gedrag door associatie met criminele en anti-criminele gedragspatronen zijn dezelfde als de mechanismen die bij elk ander leerproces een rol spelen.

Hoewel crimineel gedrag een uiting is van algemene behoeften en wensen, verklaren deze daarom nog niet dit gedrag. Deze behoeften en wensen liggen evenzeer aan de basis van niet-criminele gedragingen.

De anomietheorie

Merton heeft het anomie begrip vooral gebruikt om de culturele en sociale bronnen van criminaliteit en afwijkend gedrag te analyseren en om een verklaring te formuleren voor de frequentie van criminaliteit.

Volgens Merton schrijft de cultuur van een samenleving bepaalde doeleinden (vb. het bereiken van financieel succes en van sociaal aanzien) dwingend voor aan alle leden van de samenleving.
De sociale structuur bepaalt echter de mogelijkheden om deze culturele doeleinden te bereiken. De geïnstitutionaliseerde middelen zijn ongelijk verdeeld over de samenleving. De sociale structuur is zodanig ingericht dat het handelen in overeenstemming met de vooropgestelde culturele doeleinden voor sommigen zonder
meer mogelijk wordt, maar voor anderen daarentegen juist moeilijk of zelfs onmogelijk wordt gemaakt.
Daardoor ontstaat er een discrepantie in de maatschappij tussen de culturele en de sociale structuur. Wanneer de culturele en de sociale structuur slecht op elkaar zijn afgestemd, ontstaat er een drang naar een afbraak van de normen, wat Merton anomie noemt.

Individuen kunnen zich op verschillende wijzen aanpassen aan anomie.

Conformiteit

Dit is volgens Merton de meest voorkomende aanpassingswijze in een stabiele maatschappij. Het conforme individu aanvaardt zowel de culturele doeleinden als de institutionele middelen. Hier wordt geen delinquent gedrag gepleegd.

Innovatie

Bij deze aanpassingswijze aanvaardt het individu de culturele doeleinden, maar worden de normatief voorgeschreven legitieme middelen afgewezen. Men opteert voor de illegale weg.
Merton is van mening dat armoede zelf niet tot hoge criminaliteitscijfers leidt. Maar als armoede in de maatschappij als marginaal wordt gedefinieerd, dan dwingt die maatschappij zijn leden ertoe rijk te worden. In mindere mate zal in de economische toplagen van de maatschappij de overgrote nadruk op doeleinden als nationaal succes dikwijls de grens tussen eerlijke en oneerlijke praktijken doen vervagen. Dit is de aanpassingswijze die het meest van toepassing is in geval van corruptie.

Ritualisme

Hier heeft het individu zijn culturele doeleinden opgegeven of hij heeft zijn ambities verlaagd tot een bereikbaar geacht niveau, maar toch blijft hij vasthouden aan de institutionele middelen. Deze aanpassingswijze komt volgens Merton vooral voor in de lagere sociale klassen.

In dit geval verwerpt het individu zowel de culturele doeleinden als de institutionele middelen. Het resultaat is dat hij zich volledig terugtrekt uit de maatschappij (vb. landlopers, chronisch alcoholisten, verslaafden aan verdovende middelen, …).

Rebellie

Deze aanpassingswijze ontstaat als een individu er zich van bewust wordt dat structurele barrières het onmogelijk maken om de succesdoeleinden op een legitieme wijze te bereiken. Hij legt de schuld hiervoor niet bij zichzelf, maar wel bij de maatschappij. Met rebellie probeert het individu de culturele doeleinden te veranderen en de institutionele middelen daaraan aan te passen.

Betreffende de tweede aanpassingswijze, innovatie, kan er nog een nuance worden gemaakt. Armoede is subjectief en relatief. Mensen die eigenlijk geen redenen hebben om zich gedepriveerd te voelen ten opzichte van anderen in de maatschappij, plegen soms toch crimineel gedrag met het motief dat ze achtergesteld zijn ten opzichte van de sociale groep waarin zij leven.
Het gevoel achtergesteld, gedepriveerd te zijn, is afhankelijk van de verwachting omtrent bereikbare doelen en van de waarneming van het succes van anderen met vergelijkbare capaciteiten. Een oplossing voor dit probleem kan worden gevonden in het begrip "relatieve deprivatie‟. (infra)

6.2. Rol van de theorie

De criminologische theorieën die ik volg spelen een centrale rol in het beantwoorden van mijn onderzoeksvragen, dit doorheen het gehele onderzoeksproces van mijn onderzoek.

Zoals ik eerder vermeld heb was het de bedoeling om eerst via de theorieën die ik in mijn literatuurstudie bestudeerde een daderprofiel op te stellen betreffende fraude bij overheidsopdrachten. Zonder die theorieën zou ik geen profiel kunnen opstellen. Achteraf was het dan de bedoeling om dat profiel te toetsen aan de empirische gegevens die ik verzamelde uit mijn dossieronderzoek. Het betreft hier verklarende theorieën. De theorie en de praktijk worden alternerend gebruikt om fraude bij overheidsopdrachten te verklaren.

Beperkingen van de masterproef

De tijd om deze masterproef te schrijven was kort, dus dit ging ook gepaard met beperkingen betreffende onderzoeksmethoden en de uitdieping van mijn onderwerp.
Graag had ik nog aanvullend op mijn literatuurstudie en dossieronderzoek, interviews afgenomen van deskundigen op het vlak van fraude bij overheidsopdrachten.
Deze interviews konden een tweeledig doel hebben. In de eerste plaats konden gegevens die niet in de dossiers waren aangetroffen worden aangevuld. In de tweede plaats konden ze een verdieping betekenen voor mijn masterproef. Een verdieping van feiten die niet rechtstreeks uit het schriftelijk materiaal kon worden gehaald.
Eventuele hiaten betreffende mijn onderzoeksvragen, die er nog waren na mijn literatuurstudie en dossieronderzoek, zou ik waarschijnlijk beter kunnen invullen hebben door gerichte vragen te stellen aan de onderzoekers van de CDBC.
Ik besef dat ik op die manier het daderprofiel nog beter zou hebben kunnen uitdiepen, maar dit zijn nu eenmaal de beperkingen van een masterproef.

Opbouw van de masterproef

Om tot een beantwoording van de probleemstelling te komen zal ik de volgende onderwerpen bespreken. Eerst geef ik een beknopte bespreking van het fenomeen fraude bij overheidsopdrachten (deel 2). In dit deel wordt eerst de regelgeving omtrent dit fenomeen onder de loep genomen. Hierdoor is het voor de lezer mogelijk om, zonder alle technische details te kennen, een beeld te krijgen van welke regels in acht moeten worden genomen bij de gunning van overheidsopdrachten. Ook wordt er in dit deel besproken hoe fraudes bij overheidsopdrachten kunnen worden gepleegd.
Om vervolgens een antwoord te vinden op mijn onderzoeksvragen wordt er nader bekeken hoe het profiel van de dader bij fraude bij overheidsopdrachten wordt beschreven in de literatuur (deel 3).
Daarna komen de resultaten van het gevoerde dossieronderzoek aan bod (deel 4).

Om deze dan te kunnen vergelijken met de bevindingen uit mijn literatuurstudie (deel 5).

Ten slotte zal ik mijn masterproef beëindigen met een samenvatting van mijn bevindingen (deel 6).
Aan de hand van deze structuur probeer ik een antwoord te vinden op mijn onderzoeksvragen.


Deel 2 – Het begrip fraude bij overheidsopdrachten nader bekeken


Wettelijk kader – Overzicht van de reglementering bij overheidsopdrachten De procedures zijn vastgelegd in de reglementering overheidsopdrachten. De kern hiervan is de wet van 24 december 1993 betreffende overheidsopdrachten en sommige opdrachten voor aanneming van werken, leveringen en diensten81 en haar uitvoeringsbesluiten.

Principes

Binnen de reglementering overheidsopdrachten staat de mededinging centraal. Door het verplicht te stellen van dit principe moet een onafhankelijke en vrije concurrentie tot stand komen die de overheid garandeert aan de beste voorwaarden te kunnen contracteren.
Ook moet hierdoor vermeden worden dat het individueel belang van de ambtenaren de bovenhand zou krijgen op het algemeen belang.
Dit principe vloeit voort uit het grondwettelijk gelijkheidsbeginsel. Deze gelijke

behandeling moet niet enkel bij de gunning worden nageleefd, maar ook tijdens de fase van de uitvoering.

Tweede principe dat centraal staat, naast de mededinging, binnen de overheidsopdrachten is de vaste prijs, ofwel de forfaitaire grondslag. In deze prijs zijn alle voorziene kosten die noodzakelijk zijn om de opdracht uit te voeren en er onmiddellijk uit volgen inbegrepen.
Hiervan kan worden afgeweken voor onvoorziene kosten, kosten die voortvloeien uit een beslissing of handeling van de overheid of wegens billijkheid. Deze afwijkingen mogen wel de gelijkheid van de inschrijvers niet verstoren.
De herziening van de prijzen wegens bijvoorbeeld de schommelingen van de lonen, sociale lasten of materiaal- of grondstofprijzen is voorzien binnen de reglementering.

Een opdracht wordt normaal gezien gegund tegen een globale prijs, volgens prijslijst of op grond van werkelijke uitgaven. Voorschotten kunnen maar in uitzonderlijke gevallen, die limitatief zijn opgesteld, worden gerechtvaardigd.

Toepassingsgebied

De reglementering is van toepassing op opdrachten uitgeschreven door onder andere: de Federale Overheid, de administraties van de Gemeenschappen en Gewesten, de provincies, de gemeenten. Daarnaast is zij ook van toepassing op de organismen van openbaar nut, publiekrechtelijke verenigingen, OCMW‟s en rechtspersonen die aan bepaalde criteria voldoen.

Deze laatste rechtspersonen moeten cumulatief voldoen aan volgende voorwaarden:

Opgericht zijn om te voorzien in behoeften van algemeen belang (niet commercieel of industrieel), rechtspersoonlijkheid hebben en waarbij ofwel de opdracht grotendeels is gefinancierd door de overheid, ofwel waarvan het beheer is onderwerpen aan overheidstoezicht, ofwel waarvan bestuursleden voor meer dan de helft zijn aangeduid door de overheid.

Privaatrechtelijke rechtspersonen kunnen door de Koning ook voor bepaalde gesubsidieerde opdrachten onder de toepassing van deze reglementering worden geplaatst. Daarnaast kunnen specifieke wetgevingen of administratieve rechtshandelingen het volgen van de procedures opleggen.
De overheidsbedrijven vallen ook onder de toepassing van reglementering overheidsopdrachten voor zover de opdracht betrekking heeft op taken van openbare dienst.


Procedures

Voor de bespreking van de fraude bij overheidsopdrachten beperk ik me tot de drie algemene procedures op basis waarvan een opdracht kan worden toegewezen: de aanbesteding, de offertevraag en de onderhandelingsprocedure.
De overheid kiest zelf, binnen de wettelijke grenzen, welke procedure zij zal toepassen.

Deze procedures resulteren in een schriftelijke overeenkomst tussen de overheid en een privaatrechtelijk persoon. Een uitzondering op het principe van het geschreven karakter van de overeenkomst is de gunning via onderhandelingsprocedure op basis van een
"aangenomen factuur‟. Dit mag worden toegepast voor opdrachten onder de € 5500, exclusief BTW.

Aanbesteding

Bij een aanbesteding moeten de opdrachten worden toegewezen aan de aannemer met de laagste regelmatige offerte. Een offerte kan onregelmatig zijn omdat op straffe van nietigheid voorgeschreven documenten niet zijn meegestuurd, verplichte vereisten niet zijn nageleefd of omdat essentiële onderdelen van de offerte ontbreken.
Bij de beoordeling van de regelmatige offertes mag enkel de prijs worden vergeleken en moet worden gegund aan de goedkoopste. De overheid heeft de taak de offertes te controleren en eventuele rekenfouten (wiskundige bewerkingen) en kennelijk materiële fouten (bijvoorbeeld tikfouten) te verbeteren.

Een aanbesteding kan openbaar of beperkt zijn, afhankelijk van de opportuniteitskeuze van de overheid. In het eerste geval mag iedereen een offerte indienen, terwijl in het tweede geval iedereen zich kandidaat mag stellen om een offerte in te dienen, maar de overheid kiest, op basis van vooraf bepaalde selectiecriteria, wie effectief een offerte mag indienen.

Offertevraag

Bij de offertevraag moet de opdracht worden toegewezen aan de meest voordelige offerte. Ook hier wordt vooraf nagegaan of de offertes regelmatig zijn. Bij de beoordeling van de offertes mag enkel rekening worden gehouden met de vooraf in het bestek of aankondiging bepaalde gunningscriteria.
Op basis van een waarderingssysteem, waarbij elk criterium een bepaalde belangrijkheidscoëfficiënt krijgt, wordt een rangschikking gemaakt. De eerst gerangschikte inschrijver krijgt het werk toegewezen.

Een offertevraag kan algemeen of beperkt zijn,98 afhankelijk van de opportuniteitskeuze van de overheid. In het eerste geval mag iedereen een offerte indienen, terwijl in het tweede geval iedereen zich kandidaat mag stellen om een offerte in te dienen, maar de overheid kiest, op basis van vooraf bepaalde selectiecriteria, wie effectief een offerte mag indienen.

In tegenstelling tot de aanbesteding is de appreciatiebevoegdheid of discretionaire bevoegdheid van de overheid en zijn ambtenaren zeer groot bij de offerteaanvraag.

Onderhandelingsprocedure

Een onderhandelingsprocedure kan maar worden toegepast als de reglementaire voorwaarden zijn vervuld. De overheid kiest dan zelf de inschrijvers en mag onderhandelen over de voorwaarden van de opdracht met één of meer van hen.
De onderhandelingsprocedure kan met of zonder voorafgaande bekendmaking gebeuren, afhankelijk van de reglementaire toepassingen. Zelfs zonder bekendmaking is de overheid gehouden meerdere aannemers te raadplegen, behalve indien dit onmogelijk blijkt te zijn en die dan ook uitdrukkelijk wordt gemotiveerd.

Deze procedure is, behoudens uitzonderingen, niet aan vormvoorschriften onderworpen. De onderhandelingen moeten wel correct verlopen en rekening houden met de gelijkheid van de geraadpleegde inschrijvers.


Deze zijn limitatief opgenomen in artikel 17 §2 en §3 van de wet overheidsopdrachten.
De onderhandelingsprocedure zonder bekendmaking wordt meestal toegepast voor opdrachten waarvan de werkelijke waarde niet hoger is dan € 67 000, exclusief BTW, op grond van "uiterst dringende noodzakelijkheid en onvoorziene omstandigheden‟ en aanvullende of herhalingsopdrachten.

Gunning van opdrachten

Er bestaan drie soorten overheidsopdrachten104: aanneming van werken, leveringen en diensten.
De wet definieert deze drie soorten overheidsopdrachten. Het onderscheid is echter niet van essentieel belang voor de bespreking van de fraude. Waar dus "aannemer‟ staat geschreven, mag ook "leverancier‟ of "dienstverlener‟ worden gelezen. Een overheidsopdracht kan meerdere voorwerpen hebben die tezelfdertijd betrekking kunnen hebben op werken, leveringen en diensten.

Mits uitzonderlijke gevallen stelt de aanbestedende overheid een bestek op en wordt een datum en uur voor de opening der offertes vastgesteld.
Een bestek bestaat normaal gezien uit twee delen: een administratief gedeelte (reglementaire en administratieve bepalingen en selectiecriteria) en een technisch gedeelte (kenmerken van de uit te voeren opdrachten en gunningscriteria) met inbegrip van een samenvattende opmetingsstaat of inventaris en een modelofferteformulier.
Voor de opening moeten alle offertes in een gesloten omslag zijn ingediend en, op straffe van volstrekte nietigheid, worden ondertekend door de inschrijver of zijn gemachtigde. De volledige identiteit van de inschrijver wordt vermeld in de offerte evenals de eenheidsprijzen en het totaalbedrag.
Vanaf het moment van de opening mogen offertes niet meer worden aanvaard of gewijzigd. Van de opening wordt een proces-verbaal opgesteld en ondertekend door de voorzitter, de bijzitter(s) en de geïnteresseerde aanwezigen.

De offerte dient op het modelformulier te worden gemaakt of op een document "conform‟ met dit formulier. Wijzigingen aangebracht op het offerteformulier moeten worden ondertekend.

Voor wat betreft de aanbestedingen, offertevragen en onderhandelingsprocedures met bekendmaking wordt eerst een kwalitatieve selectie van de inschrijvers gedaan. Enerzijds zijn er uitsluitingsposities en anderzijds bewijsmiddelen om de financiële en economische draagkracht en de technische bekwaamheid aan te tonen.
Deze selectiecriteria zijn erop gericht de overheid te vrijwaren van een inschrijver die tijdens de uitvoering blijkt de opdracht niet (volledig) te kunnen uitvoeren.
De kwalitatieve selectie gebeurt vooraleer de offertes worden beoordeeld met inbegrip van de regelmatigheid. De kwalitatieve selectie is ook bij de beperkte procedures de maatstaf om de kandidaatstellingen te beoordelen, op basis waarvan de uit te nodigen inschrijvers worden geselecteerd.

De ingediende offertes worden beoordeeld en afhankelijk van de procedure wordt de opdracht aan de inschrijver met de goedkoopste of meest voordelige regelmatige offerte toegewezen. In eerste instantie worden de inschrijvers of kandidaten getoetst aan de selectiecriteria. In tweede orde wordt de regelmatigheid van de offertes gecontroleerd. Enerzijds wordt gecontroleerd of de offerte voldoet aan de voorwaarden van het bestek (materiële regelmatigheid) en anderzijds of alle voorschriften zijn nageleefd (formele regelmatigheid). Nadien wordt een inhoudelijke waardering van de offertes gemaakt op basis van de gunningscriteria.
In het geval van een onderhandelingsprocedure mag met één of meerdere inschrijvers verder worden onderhandeld over de voorwaarden van de opdracht.

Bij gelijke prijzen wordt aan de inschrijvers een schriftelijke korting gevraagd. Eventueel wordt er nadien een loting georganiseerd.
Bij gelijkwaardige offertes worden verbeteringsvoorstellen opgevraagd.
Een offerte blijft minimaal de gestanddoeningstermijn geldig. Na afloop van deze termijn moet de overheid vragen of de winnende offerte gehandhaafd blijft.
De inschrijver kan op dat moment zijn offerte wijzigen, waarop een nieuwe beoordeling, met de andere offertes moet worden gedaan.

Uitvoering

Voor elke opdracht wordt een "leidend ambtenaar‟ aangewezen die verantwoordelijk is voor de leiding en het toezicht. Voor grotere opdrachten wordt het toezicht vertrouwd aan één of meerdere (andere) ambtenaren. De leidend ambtenaar kan ofwel behoren tot de aanbestedende overheid ofwel een privé persoon of vennootschap zijn die werd aangesteld (die in voorkomend geval dus de hoedanigheid van ambtenaar verkrijgen). In de gevallen dat er een dagboek der werken is, is deze ambtenaar verantwoordelijk voor de correctheid ervan.

De uitvoering van de opdracht moet in overeenstemming zijn met de bepalingen van het bestek en de documenten waarnaar wordt verwezen. Daarnaast zijn de reglementaire bepalingen inzake de uitvoering vastgesteld in de Algemene Uitvoeringsregels (AUR) en de Algemene Aannemingsvoorwaarden (AAV). De AAV zijn allemaal van rechtswege van toepassing op opdrachten voor een geraamd bedrag vanaf € 22 000 (exclusief BTW) of hoger en gedeeltelijk op opdrachten voor een geraamd bedrag tussen € 5 500 en € 22 000 (exclusief BTW). Het bestek kan wel alle AAV van toepassing verklaren voor geraamde opdrachten tussen deze bedragen. Onder het bedrag van € 5 500 zijn de AAV niet van toepassing.
Het aanvangsbevel vermeldt wanneer de werken moeten starten. De werken dienen te zijn uitgevoerd binnen de vastgestelde uitvoeringstermijn. Tegen tekortkomingen van de aannemer kan de overheid: straffen opleggen, boetes wegens laattijdige uitvoering aanrekenen, maatregelen van ambtswege nemen of maatregelen in verband met de reglementering van de erkenning van de aannemers.
Na uitvoering van de opdracht moet deze worden "opgeleverd‟, wat inhoudt dat wordt gecontroleerd of de regels van de kunst zijn gevolgd en alle bepalingen en voorwaarden van de opdracht werden gerespecteerd. Indien de opdracht niet op basis van een globale prijs is gegund, moeten alle afzonderlijke elementen tegensprekelijk worden vastgesteld, dus na opmeting of voorlegging van de bewijsstukken van werkelijk gemaakte kosten.
Betalingen mogen enkel worden gedaan voor "verstrekte en aanvaarde diensten‟, dus

ofwel na de uitvoering van de gehele opdracht ofwel in schijven à rato van de uitvoering mits tussentijdse opleveringen of via tussentijdse betalingen in minderingen volgens de modaliteiten van het bestek, die worden vastgelegd in een proces verbaal.

Hoe kunnen fraudes bij overheidsopdrachten worden gepleegd?

Het is noodzakelijk om een inzicht te hebben over waar en wanneer mogelijke fraudes kunnen ingrijpen in de procedures van de overheidsopdrachten.

Fase waarin fraude gepleegd wordt

Een eerste classificatie betreffende de indeling van fraude bij overheidsopdrachten betreft de fase waarin de fraude wordt gepleegd.
Vertrekkende van het centrale moment, namelijk de gunningsbeslissing, onderscheiden we drie belangrijke fases: vóór de gunningsbeslissing, tijdens de totstandkoming van de gunningsbeslissing, tijdens de uitvoering van de opdracht.

De boete bedraagt 0.07% van het gunningsbedrag per dag vertraging, met een maximum van 5% van het gunningsbedrag.
Opdracht verbreken, in eigen beheer uitvoeren of op kosten van de aannemer door een derde laten uitvoeren. 119 Wet van 20 november 1991 houdende regeling van de erkenning van aannemers van werken, Belgisch Staatsblad, 6 april 1991 (meermaals gewijzigd, laatst door de wet van 26 maart 1999, Belgisch Staatsblad, 1 april
1999) en haar uitvoeringsbesluiten. De erkenning is verplicht op het moment van de gunning voor opdrachten
boven € 75 000 exclusief BTW (categorie van werken) of € 50 000 exclusief BTW (ondercategorie van werken). Maatregelen: klasseverlaging, schorsing, intrekking of uitsluiting van deelname aan overheidsopdrachten. Bij opdrachten van leveringen of diensten kunnen bepaalde leveranciers of dienstverleners tijdelijk worden uitgesloten met de aanbestedende overheid te contracteren.

De tweede periode situeert zich tussen de opening van de offertes en de betekening van de gunningsbeslissing.

Fraude in de periode voorafgaand aan de gunningsbeslissing

Prijsafspraken tussen inschrijvers.

Indienen van valse offertes.

Frauduleuze selectie van kandidaat-inschrijvers.

Splitsing van opdrachten.

Bestekfraude: administratieve bepalingen en technische bepalingen.

Fraude met betrekking tot de uitvoeringstermijn of te leveren prestaties.

Organiseren van fictieve procedures.

Fraude tijdens het totstandkomen van de gunningsbeslissing

Fraude bij de opening der offertes: onderschuiven van documenten.

Fraude bij de evaluatie van de ingediende offertes.

Belangneming.

Fraude bij de uitvoering van de opdracht

Indienen van valse vorderingsstaten en verantwoordingsstukken.

Aanrekenen van fictieve prestaties.

Goedkopere of voordeligere uitvoeringsmethode.

Niet rapporteren van vertragingen bij de uitvoering.

Mogelijke medewerking van de partijen

Een andere classificatie is gebaseerd op de mogelijke medewerking van de partijen (daders), namelijk de aannemer en de ambtenaar aan de fraude. Elk van deze partijen kan ofwel deelnemen ofwel niet deelnemen aan de fraudes. Zie de matrix op de volgende pagina.



De betrokkenheid van de ambtenaar kan zich situeren op het beslissingsniveau van de gunning (beleid en / of leidend ambtenaar), het uitvoeringsniveau (leidend ambtenaar) of het controle niveau (toezichthoudend ambtenaar).

Fraudes van categorie A

Een fraude waar zowel de ambtenaar en de aannemer niet op de hoogte zijn van mogelijke fraude is zeer uitzonderlijk. In bepaalde gevallen wordt, boven het niveau waarop de overheidsopdracht wordt afgehandeld, de inhoud van de opdracht bepaald. De ambtenaren betrokken bij de gunning en uitvoering van opdracht zijn dan niet op de hoogte van mogelijke fraude bij het bepalen van de inhoud.
De ambtenaar die de inhoud bepaalt, een hoge ambtenaar of een politieke mandataris, komt op geen enkele andere manier voor in de gunningsprocedure. Op die manier kan het privaat belang van diegene die beslist, worden bevoordeeld zonder medeweten van de (leidend) ambtenaar of de aannemer. Deze uitzonderlijke vorm van fraude bij overheidsopdrachten zal worden besproken als een variant op het organiseren van fictieve procedures.

Fraudes van categorie B

Frauduleuze selectie van kandidaat-inschrijvers.

Splitsing van opdrachten.

Bestekfraude: administratieve bepalingen en technische bepalingen.

Organiseren van fictieve procedures.

Fraude bij de evaluatie van de ingediende offertes.

Niet rapporteren van vertragingen bij de uitvoering.
Fraudes van categorie C

Prijsafspraken tussen inschrijvers.

Indienen valse offertes.

Fraude met betrekking tot de uitvoeringstermijn of te leveren prestaties.

Indienen van valse vorderingsstaten en verantwoordingsstukken.

Fraudes van categorie D

Prijsafspraken tussen inschrijvers.

Indienen van valse offertes.

Frauduleuze selectie van kandidaat-inschrijvers.

Splitsing van opdrachten.

Bestekfraude: administratieve bepalingen en technische bepalingen.

Fraude met betrekking tot de uitvoeringstermijn of te leveren prestaties.

Organiseren van fictieve procedures.

Fraude bij de opening der offertes: onderschuiven van documenten.

Fraude bij de evaluatie van de ingediende offertes.

Belangneming.

Indienen van valse vorderingsstaten en verantwoordingsstukken.

Aanrekenen van fictieve prestaties.

Goedkopere of voordeligere uitvoeringsmethode.

Niet rapporteren van vertragingen bij de uitvoering.

Het is duidelijk dat bepaalde fraudefenomenen in verschillende categorieën voorkomen, doordat de medewerking door één van de partijen geen noodzakelijke voorwaarde is voor het bestaan van de fraude. De deelname van zowel de aannemer als de ambtenaar vereenvoudigt wel het plegen van de fraude.
Deze laatste categorie is dan ook een uitstekende voedingsbodem voor omkoping. De medewerking van de ambtenaar kan gaan van het verschaffen van strategische informatie tot het volledig manipuleren van de procedure.

Fraude typologieën

Prijsafspraken tussen inschrijvers 
Omschrijving
Meerdere inschrijvers maken onderling afspraken inzake prijzen of andere delen van hun offertes voor welbepaalde overheidsopdrachten, met het oog op het uitschakelen van de mededinging waardoor de overheid een hogere prijs moet betalen voor de uitvoering van de opdracht.

Inbreuken op de wettelijke bepalingen

Verbod van prijsafspraken: artikel 11 Wet Overheidsopdrachten, artikel 91 KB overheidsopdrachten algemeen, artikel 79 KB overheidsopdrachten sectoren, artikel 22 KB AAV.
Verstoring van de vrijheid van opbod: artikel 66 Wet Overheidsopdrachten (artikel 314 Sw.).
Valsheid in geschrifte: artikel 193 ev Sw.

Oplichting: artikel 496 Sw.

Indienen van valse offertes Omschrijving
De inschrijver dient valse offertes in met de bedoeling de mededinging uit te schakelen of te verminderen, of om zijn opdracht aan gunstigere voorwaarden te kunnen uitvoeren.

Inbreuken op de wettelijke bepalingen

Verstoring van de vrijheid van opbod: artikel 66 Wet Overheidsopdrachten (artikel 314 Sw.).
Valsheid in geschrifte: artikel 193 ev Sw.

Oplichting: artikel 496 Sw.

Fraude bij selectie van kandidaat – inschrijvers 
Omschrijving
In de procedures waarin een selectie wordt gemaakt van de kandidaten die een offerte mogen indienen, kiest de ambtenaar enkel deze aannemers waarmee hij een verstandhouding heeft. De gekozen kandidaten maken dan prijsafspraken zodat één bepaalde aannemer het werk krijgt toegewezen en er met hogere prijzen kan worden ingeschreven.

Inbreuken op de wettelijke bepalingen

Verstoring van de vrijheid van opbod: artikel 66 Wet Overheidsopdrachten (artikel 314 Sw.).
Verbod van prijsafspraken: artikel 11 Wet Overheidsopdrachten, artikel 91 KB overheidsopdrachten algemeen, artikel 79 KB overheidsopdrachten sectoren, artikel 22 KB AAV.
Valsheid in geschrifte: artikel 193 ev Sw.

Oplichting: artikel 496 Sw.

Fraude door splitsing van opdrachten Omschrijving
Een opdracht wordt in verschillende kleinere opdrachten gesplitst om een andere gunningsprocedure te kunnen toepassen of de gunningsbevoegdheid op een lager beslissingsniveau te brengen, waardoor de ambtenaar de aannemer van zijn keuze de opdracht kan toewijzen.

Inbreuken op de wettelijke bepalingen

Verstoring van de vrijheid van opbod: artikel 66 Wet Overheidsopdrachten (artikel 314 Sw.).
Verbod van splitsing: artikel 2, lid 4 KB overheidsopdrachten algemeen en artikel 3, §6 KB overheidsopdrachten sectoren.
Valsheid in geschrifte: artikel 193 ev Sw.
Fraude bij het opstellen van de technische bepalingen van het bestek 
Omschrijving
Een ambtenaar manipuleert de technische bepalingen van het bestek op een zodanige wijze om ervoor te zorgen dat ofwel de producten van één welbepaalde fabrikant moeten worden gebruikt voor de uitvoering van de opdracht ofwel om een aannemer, die op de hoogte is van deze manipulaties te kunnen laten inschrijven met de laagste of meest voordelige offerte.

Inbreuken op de wettelijke bepalingen

Verbod van gerichte technische bepalingen: artikel 85 KB overheidsopdrachten algemeen, artikel 71 KB overheidsopdrachten sectoren.
Verstoring van de vrijheid van opbod: artikel 66 Wet Overheidsopdrachten (artikel 314 Sw.).
Valsheid in geschrifte: artikel 193 ev Sw.

Fraude bij de administratieve bepalingen en bij de selectiecriteria Omschrijving
Een ambtenaar manipuleert de administratieve bepalingen en de selectiecriteria van de offerte op een zodanige wijze dat slechts één inschrijver hieraan kan voldoen. Bij de kwalitatieve selectie van de inschrijvers zal enkel de inschrijver die voldoet aan de gemanipuleerde bepalingen als regelmatig worden bevonden.

Inbreuken op de wettelijke bepalingen

Verstoring van de vrijheid van opbod: artikel 66 Wet Overheidsopdrachten (artikel 314 Sw.).

Fraude in gunningscriteria: uitvoeringstermijn of te leveren prestaties Omschrijving
Bij een offertevraag (met de uitvoeringstermijn als gunningscriterium) schrijft de inschrijver in met een uitvoeringstermijn waarvan hij weet dat hij deze niet kan halen. Hij doet dit om een voordeel te bekomen in de waardering waardoor de opdracht aan hem wordt gegund. De boete die hij kan oplopen doordat de uitvoeringstermijn van de opdracht wordt overschreden, calculeert hij vooraf in in zijn inschrijvingsprijs.
Inbreuken op de wettelijke bepalingen

Verstoring van de vrijheid van opbod: artikel 66 Wet Overheidsopdrachten (artikel 314 Sw.).
Valsheid in geschrifte: artikel 193 ev Sw.

Oplichting: artikel 496 Sw.

Organiseren van fictieve procedures Omschrijving
De ambtenaar start een procedure voor een overheidsopdracht met het doel onregelmatigheden te verbergen.

Inbreuken op de wettelijke bepalingen

Verstoring van de vrijheid van opbod: artikel 66 Wet Overheidsopdrachten (artikel 314 Sw.).
Valsheid in geschrifte: artikel 193 ev Sw.

Oplichting: artikel 496 Sw.

Fraude bij de opening der offertes: onderschuiven van documenten of wijzigen van de offerte
Omschrijving

De ambtenaar staat toe dat na de opening der offertes één of meerdere bladen – met andere prijzen of voorwaarden – van een offerte door de inschrijver worden omgewisseld of dat op de ingediende offerte gegevens worden gewijzigd.
In principe is het verplicht om bij de opening der offertes elk blad te paraferen en dit door de voorzitter en de bijzitter(s) opdat er later geen documenten meer zouden ondergeschoven kunnen worden. Dit wordt dikwijls "vergeten‟.

Inbreuken op de wettelijke bepalingen

Verstoring van de vrijheid van opbod: artikel 66 Wet Overheidsopdrachten (artikel 314 Sw.).
Valsheid in geschrifte: artikel 193 ev Sw.

Oplichting: artikel 496 Sw.
Fraude bij de beoordeling van offertes: evaluatieverslag Omschrijving
De ambtenaar schrijft in zijn evaluatieverslag een beoordeling van de verschillende offertes die niet overeenstemt met de werkelijkheid waardoor de opdracht aan een welbepaalde inschrijver wordt gegund.

Inbreuken op de wettelijke bepalingen

Verstoring van de vrijheid van opbod: artikel 66 Wet Overheidsopdrachten (artikel 314 Sw.).
Valsheid in geschrifte: artikel 193 ev Sw.

Oplichting: artikel 496 Sw.

Fraude bij de gunning: belangneming Omschrijving
De ambtenaar zorgt ervoor dat één of meerdere opdrachten worden gegund aan inschrijvende firma‟s waarin hij of een derde (vb. familie) een belang heeft.

Inbreuken op de wettelijke bepalingen

Belangneming: artikel 245 Sw.

Belangneming: artikel 10 Wet Overheidsopdrachten, artikel 245 Sw.

Verbod van studie en uitvoering: artikel 78 KB overheidsopdrachten algemeen en artikel 65 overheidsopdrachten sectoren.

Fraude bij de uitvoering: valse vorderingsstaten en verantwoordingsstukken Omschrijving
De aannemer dient vorderingsstaten in waarop posten staan vermeld die niet of niet volledig werden uitgevoerd. Op basis van deze vorderingsstaten wordt de aannemer ten onrechte uitbetaald.

Inbreuken op de wettelijke bepalingen

Valsheid in geschrifte: artikel 193 ev Sw.

Oplichting: artikel 496 Sw.
Fraude bij de uitvoering: aanrekenen van fictieve prestaties 
Omschrijving
De ambtenaar keurt vorderingsstaten goed voor prestaties die niet zijn uitgevoerd. De aannemer wordt op basis van deze documenten ten onrechte uitbetaald.

Inbreuken op de wettelijke bepalingen

Valsheid in geschrifte: artikel 193 ev Sw.

Verduistering: artikel 240 Sw.

Oplichting: artikel 496 Sw.

Fraude bij de uitvoering: goedkopere uitvoeringsmethode Omschrijving
De aannemer voert de opdracht niet uit zoals is bepaald in het bestek en zijn offerte. Hij gebruikt een goedkopere uitvoeringsmethode, maar dit wordt niet gemeld door de ambtenaar.

Inbreuken op de wettelijke bepalingen

Verstoring van de vrijheid van opbod: artikel 66 Wet Overheidsopdrachten (artikel 314 Sw.).
Onveranderlijkheid na gunning: artikel 8 KB AAV.

Valsheid in geschrifte: artikel 193 ev Sw.

Oplichting: artikel 496 Sw.

Niet rapporteren van vertragingen in de uitvoering Omschrijving
Indien de uitvoering van de opdracht niet binnen de vooropgestelde termijn is uitgevoerd, of niet vordert op een wijze waarop de opdracht kan worden beëindigd voor de vooropgestelde einddatum is een boete verschuldigd. Indien de ambtenaar op geen enkele wijze de administratie hiervan inlicht kan deze boete ook niet worden gevorderd (infra).

Inbreuken op de wettelijke bepalingen

Valsheid in geschrifte: artikel 193 ev Sw.

Oplichting: artikel 496 Sw.
Omkoping: wegboeken van voordelen aan ambtenaren door vennootschappen die opdrachten uitvoeren
Omschrijving

De illegale voordelen die een vennootschap of natuurlijk persoon aan een ambtenaar geeft worden opgenomen in de boekhouding van de vennootschap om te worden geboekt als onkosten.

Inbreuken op de wettelijke bepalingen

Omkoping: artikel 246 ev Sw.

Misbruik van vennootschapsgoederen: artikel 492bis Sw.

Valsheid in geschrifte: artikel 193 ev Sw.

Omkoping: wegboeken van geldelijke voordelen aan de ambtenaar door vennootschap van zichzelf of van zijn familieleden
Omschrijving

De ambtenaar schrijft via een vennootschap van zichzelf of van zijn familieleden fictieve facturen uit aan de aannemer. Deze facturen zijn eigenlijk illegale geldelijke voordelen die de ambtenaar geniet van de aannemer.

Inbreuken op de wettelijke bepalingen

Omkoping: artikel 246 ev Sw.

Misbruik van vennootschapsgoederen: artikel 492bis Sw.

Valsheid in geschrifte: artikel 193 ev Sw.


Deel 3 – Hoe ziet het profiel eruit in de literatuur?


Inleiding

Bestuurlijke corruptie is een fenomeen dat de legitimiteit van de overheid aantast en misbruik van gemeenschapsgelden met zich mee brengt. Zij die bij de overheid corrupt zijn, hebben in feite minachting voor de zwakkeren in de samenleving; de zwakkeren die immers de mogelijkheden missen om corruptie te gebruiken als middel om hun egoïstisch doel te bereiken; de zwakkeren die geen andere keus hebben dan te vertrouwen op een eerlijke en
neutrale overheid die niet voor de meest biedende te koop is.

Daders van corruptie misdrijven behoren tot een heel bijzondere categorie. De handelingen waarvan hier sprake, kunnen zich immers voordoen op alle machtsniveaus, in om het even welke sector van de maatschappij. De daders zijn vaak heel anders dan het klassieke stereotype. Zo gaat het meestal om personen die maatschappelijk goed geïntegreerd zijn en bij de publieke opinie een goede reputatie genieten, of zelfs wettelijke immuniteit hebben in hun eigen land. Waarom doen dergelijke mensen dit?

Sommige personen zullen eerder geneigd zijn regels te overtreden dan anderen. Dit heeft alles te maken met persoonlijke waarden en normen en iemands karakter. Ook heeft onderzoek aangetoond dat organisaties waar medewerkers ontevreden zijn met hun werk of hiervan vervreemd zijn, gevoeliger zijn voor regelovertreding.

Omschrijving

In sociaal wetenschappelijke zin van het woord wordt corruptie opgevat als de situatie waarbij zich in het bewuste besluitvormingsgedrag van een overheidsdienaar een illegitieme ruiltransactie voordoet, die verbonden is met ongeoorloofde belangen.
Deze omschrijving roept onmiddellijk een andere vraag op, namelijk waar ligt de grens tussen geoorloofd en ongeoorloofd belang. Het materiële eigenbelang van de overheidsfunctionaris of zijn familiebelang zal gewoonlijk als ongeoorloofd gelden.

Maar hoe zit het met het partijbelang of het belang waarvoor het overheidsbeleid gekozen heeft zich in te zullen zetten conform de geldige spelregels en procedures?

Het corruptiemisdrijf is in meer dan één opzicht bijzonder. Allereerst is het moeilijk af te bakenen. Het omvat immers een geheel van problematische gedragingen die niet altijd als onwettig worden beschouwd door de publieke opinie of door de daders zelf. Het begrip corruptie (in de ruime zin van het woord) houdt immers verband met de begrippen ethiek en moraal. Het beeld dat we van deze begrippen hebben, varieert soms sterk afhankelijk van onze ontwikkeling en mentaliteit. Bovendien beschouwen veel bedrijven corruptie vooral als een overlevingsstrategie.

Het is ook moeilijk op te sporen. Het misdrijf maakt immers meestal geen directe fysieke slachtoffers, die de feiten ter kennis kunnen brengen aan de overheid. De hoofdfiguren hebben natuurlijk geen enkele reden om het misdrijf zelf te melden. Iedereen heeft er immers voordeel bij en zal dan ook zijn best doen om zijn handelingen geheim te houden. Een derde eigenschap is dat het bewijzen van dit misdrijf vervelend werk is.
Als de overheid de feiten kent, dan vormt de bewijslast een bijkomende moeilijkheid. Vaak zijn de bewijzen technisch erg ingewikkeld. Er moet veel tijd en bekwaam personeel in geïnvesteerd worden, wat niet altijd mogelijk is.

De kosten van dergelijk misdrijf liggen op verscheidene niveaus en kunnen verschillen. Soms kunnen ze immers het bedrag van de betaalde steekpenningen of verduisterde gelden heel sterk overschrijden.
Als, bijvoorbeeld in het kader van de overheidsopdrachten, de ambtenaar die de uitvoering van het contract moet controleren, de ogen sluit voor de kwaliteit van de gebruikte materialen of geleverde producten, kan het volledige contract daardoor ongeldig worden. Het nadeel voor het bestuur is dan gelijk aan de waarde zelf van het contract.
Bovendien kunnen er, naast geld, voordelen in natura worden aangeboden of verduisterd. Het kan gaan om maaltijden op restaurant, voertuigen, elektronische of informatica-apparaten, juwelen, verhandelbare waardepapieren, gebouwen, de uitvoering van privéwerkzaamheden, reizen, bevorderingen, en zelfs voordelen van seksuele aard.

Dark number

Waar bij vele conventionele criminaliteitsvormen gebruik gemaakt kan worden van gegevens over geregistreerde criminaliteit (alhoewel men hier rekening moet houden met een onderschatting), ligt dit soms moeilijker bij corruptie. Immers, zoals gezegd, speelt corruptie vaak in het verborgene. Slachtoffers zijn zich niet direct bewust van hun slachtofferschap, zodat de registratie van gesignaleerde criminele gedragingen nauwelijks indicaties geven over de werkelijke omvang daarvan. Om dezelfde reden kunnen ook slachtofferstudies maar een beperkte rol vervullen in omvangstudies.

Wanneer de criminaliteitsvorm schade nalaat dan is die direct en visueel waarneembaar. Deze waarneembaarheid is bijna onbestaande bij economische en financiële delinquentie en zeker bij corruptie. Dit kan een reden zijn waarom burgers niet stilstaan bij het gevaar van corruptie. Vaak is er bij corruptie een afstand in ruimte tussen dader en slachtoffer, er vindt dus geen rechtstreeks contact plaats tussen de twee.

Het is natuurlijk zo dat naarmate de opsporings- en vervolgingsactiviteiten toenemen ook de hoeveelheid (geregistreerde) corruptie zal groeien. Het is altijd een moeilijke kwestie om dan te bepalen of die groei ook daadwerkelijk plaatsvindt of het gevolg is van verhoogde zichtbaarheid door toegenomen speurwerk.
Men kan stellen dat bepaalde situaties criminogeen zijn. Het plegen van corruptie wordt dan vergemakkelijkt. Doen die situaties zich voor, dan mag men veronderstellen dat de hoeveelheid corruptie ook zal toenemen.

Ook moet erop gewezen worden dat het corruptiemisdrijf bestaat zodra de uitvoering ervan begint, met andere woorden zodra de vraag of het voorstel geformuleerd wordt. Dit zorgt ervoor dat de cijfers van corruptiemisdrijven in de statistieken nogal misleidend kunnen zijn. Want uit deze cijfers kan niet worden afgeleid of het hier gaat om een "poging tot‟ corruptie of niet.

Zo is er volgens de statistieken heel veel corruptie bij de politie. Maar van zodra er sprake is van "poging tot‟ corruptie wordt er al door de benaderde politieman een proces-verbaal opgemaakt. De cijfers betreffende corruptie moeten dus altijd met een kritisch oog bekeken worden.
Een ander voorbeeld, betreffende fraude bij overheidsopdrachten, is dat in Polen de politie een verregaande bevoegdheid heeft.
De politie mag zich voordoen als een aannemer en het voorstel poneren om steekpenningen te geven. Als de ambtenaar in kwestie hierop ingaat, kunnen ze hem onmiddellijk arresteren.

Betreffende de volledige omvang van corruptie is weinig bekend en er is nagenoeg geen systematische informatie voorhanden. Gegeven de onzichtbaarheid van vele gedragingen, de lage aangiftebereidheid, de pas op gang gekomen organisatie van politie en openbaar ministerie wat betreft de opsporing en de vervolging van dergelijke delicten en het a-stereotype karakter van de daad en dader, lijkt de veronderstelling gestaafd dat het dark number bij corruptie bijzonder hoog zal zijn. Ook wat dit betreft, is corruptief gedrag een van de witte vlekken op de criminologische kaart.

Omkoping is ook een handeling, die begaan wordt met het oog op of in verband met andere strafbare handelingen, bijvoorbeeld als zwijgmiddel. Tegelijkertijd is het een handeling die vaak pas tot aangifte, vervolging en bestraffing leidt, wanneer de andere, ermee verbonden strafbare handeling aan het rollen gaat of uit de hand loopt. De aangifte en berechting van omkoping-sec is betrekkelijk zeldzaam.

Belangrijk is dat men beseft dat een groot aantal corruptiegevallen niet aan het licht komt. Vaak wordt gesteld dat we slechts "het topje van de ijsberg" in beeld hebben en dat onderzoek nodig is om de contouren van die berg zichtbaar te maken. Zo zou duidelijk moeten worden welke de verhouding is tussen cijfers van gekende zaken en het dark number.

In onderstaande figuur wordt het onbekende gesymboliseerd door een groot grijs gebied.

Toch is het de moeite waard om op diverse manieren te proberen iets meer te weten te komen over de omvang van de ijsberg.
De figuur verduidelijkt de typen onderzoek en informatieverzameling die te onderscheiden zijn. Als er bijvoorbeeld onderzoek wordt gedaan naar het aantal interne onderzoeken, dan ontstaat duidelijkheid over een deel van de corruptie ijsberg.
Omdat een deel van de interne onderzoeken tot de conclusie leidt dat er geen sprake is van corruptie, ligt een deel van de rechthoek met de interne onderzoeken buiten de ijsberg (hetzelfde geldt voor wat wordt gesignaleerd door derden).

Het gaat louter om een illustratie. De werkelijke oppervlakte van de opgenomen figuren is niet gekend.

Oorzaken op diverse niveaus

Betreffende de omvang van corruptie is, zoals reeds besproken, weinig bekend.

Op het gebied van de aetiologie, de oorzakenleer, is de situatie niet veel beter. Dit is niet verbazingwekkend, alleen al omdat het gaat om het begrijpen van criminaliteit. Criminaliteit is een bij uitstek multicausaal bepaald fenomeen: opvoeding, gelegenheidsstructuur, waardepatroon, economische ontwikkeling, frustratietolerantie, persoonlijkheid, omvang van het politieapparaat, consumptiepatroon … een lange lijst van variabelen blijkt van belang te zijn bij de verklaring van criminaliteit.
Een algemene theorie is zeker niet beschikbaar. Kenmerkend voor de verklaring van corruptie lijkt blijkbaar niet een teveel aan theorieën maar juist het gebrek aan theoretische fundering.

Corruptie is een complex fenomeen dat zich op verschillende niveaus kan manifesteren. De oorzaken van dit fenomeen kunnen zich dus ook op verschillende niveaus situeren. Een onderscheid kan gemaakt worden tussen oorzaken op macro-, meso- en microniveau.

Oorzaken op macroniveau

In de eerste plaats zijn belangrijke oorzaken terug te vinden in elementen die eigen zijn aan de gemeenschap waarin zij zich voordoen. Openbare functionarissen en private personen ondergaan onvermijdelijk invloeden van de globale maatschappelijke context waarin zij leven en werken.
Hoewel corruptie een fenomeen is dat van alle tijden is, lijkt het vooral de laatste decennia

een explosieve ontwikkeling te kennen. Ongetwijfeld heeft dit te maken met het feit dat de burger een meer kritische houding aanneemt ten opzichte van het overheidsapparaat en ten opzichte van alles wat in dat verband als oneerlijk of onbehoorlijk kan worden beschouwd.


Ontwikkelingen van administratiefrechtelijke aard vormen ook een voedingsbodem voor corruptie op macroniveau. Het uitgangspunt is dat corruptie toeneemt naargelang er meer gelegenheid is en naarmate grotere belangen spelen.
Concreet komt het er op neer dat het risico op corruptie stijgt wanneer er langs de ene kant meer contacten zijn tussen administratie en burger (meer gelegenheid) en langs de andere kant de administratie meer macht heeft (meer mogelijkheid en grotere belangen).

Ook een belangrijke macro-oorzaak is het gebrek aan coherentie en transparantie van de regelgeving. Door een overdaad van complexe en van verschillende niveaus uitgevaardigde regels, weet geen enkele burger precies waaraan hij zich moet houden.
Dit werkt normvervaging en andere vormen van corruptie zeker in de hand. Bovendien gaat dit gepaard met een aantasting van het vertrouwen in justitie in brede zin. De efficiëntie en rechtvaardigheid van het justitiële apparaat komen onder druk te staan, wat corruptie minder riskant en bovendien minder onaanvaardbaar doet lijken.

Op macroniveau kan je ook nog oorzaken vermelden die te maken hebben met gewijzigde ethische concepten in de maatschappij. Zo stellen sommigen dat het toenemend individualisme, de afname van het burgergevoel en het groeiend materialisme in sommige moderne systemen tot corruptie kan leiden.
Ook de perceptie van criminaliteit is aan veranderingen onderhevig. Dat bepaalde strafbare gedragingen als minder ernstig worden aanzien, leidt tot een tolerantie en een afzwakking van de wettelijke norm. Volgens sommigen vertaalt zich dat in een dalend algemeen ontzag voor regels.

Oorzaken op mesoniveau

De oorzaken die zich op dit niveau situeren hebben betrekking op de directe professionele omgeving van de betrokkene.
Zowel de interne regelgeving (of het gebrek daaraan) van de organisatie als de structuur en de cultuur ervan kunnen een belangrijke voedingsbodem voor corruptie vormen.

Onduidelijkheid van de organisatie

Op wetgevend en regelgevend niveau is er een duidelijk gebrek aan klaarheid en transparantie van de regels van een organisatie. Deze onduidelijkheid kan de werking van de organisatie ten zeerste bemoeilijken. Het gevaar is reëel dat de betrokken ambtenaren en andere betrokkenen onvoldoende houvast hebben om hun taken naar behoren en zonder beïnvloeding uit te voeren.

Organisatiestructuur versus organisatiecultuur

Verder kan er op dit niveau ook een onderscheid gemaakt worden tussen oorzaken van corruptie op het vlak van organisatiestructuur en op het niveau van de organisatiecultuur. (infra)

In de eerste categorie kunnen bijvoorbeeld vermeld worden het te lang en alleen te werk stellen van personen in gevoelige sectoren. Ook gebrekkige functiescheidingen waardoor het onduidelijk is wie welke verantwoordelijkheden draagt, een te geringe verdienste en een al te logge bureaucratie, worden als een risicovolle situatie op het niveau van de organisatiestructuur aangemerkt.

In de meest kwetsbare landen zijn de gevolgen nog ernstiger. Landen met een begrotingstekort kunnen vaak hun ambtenaren niet genoeg betalen, of hen zelfs helemaal niet volledig en op tijd betalen. Dit zijn bijna garanties voor corruptie.
Die landen hebben te weinig financiële middelen voor stimulering van legale handel in de plaats van de illegale. En vaak moeten ze zelfs maatschappelijke bescherming uit handen geven aan zwarthandelaren, wat leidt tot lokale steun (of in ieder geval tolerantie) van de illegale handel en vervaging van de morele waarden in het land.

Ook op het vlak van de organisatiecultuur kunnen een aantal belangrijke oorzaken van corruptie teruggevonden worden. De bron van corruptie kan immers ook bij het management zelf liggen dat zijn verantwoordelijkheid niet opneemt en nalaat een duidelijk beleid te voeren op het gebied van corrupte praktijken.


Een gebrek aan aanmoediging van het personeel, een slechte werksfeer, een al te los vertrouwen in ondergeschikten en het zelf niet te nauw nemen met de deontologie kunnen een voedingsbodem van corruptie vormen.

Weinig overheden hebben de mogelijkheid om door al deze gevaren heen te laveren zonder zwakke plekken over het hoofd te zien. De criminelen zijn zeer gemotiveerd om deze zwakke plekken op te sporen en ze zijn inventief genoeg om deze bijna altijd te vinden.

Geïnternaliseerde normen

Geïnternaliseerde normen zijn gedragsregels die de persoon zich eigen heeft gemaakt. Eventuele overtreding van die regels door de persoon zelf, zal leiden tot wroeging, schuldgevoelens en soms strafbehoefte. Na onderzoek is gebleken dat vooral in het opvoedingsproces van het kind de basis van het geweten wordt gelegd.

Ten aanzien van corruptie is gebleken dat de opvoeding in de jeugd niet het belangrijkste is. Kenmerkend voor dit soort delinquenten is vaak een verleden van maatschappelijk aangepast gedrag, ze hebben nog geen eerdere contacten met politie gehad.
Nu lijken de gedragsregels aangeleerd op vroege leeftijd ook weinig gericht op het voorkomen van misbruik van een machtspositie die men pas op veel latere leeftijd kan bereiken.
De opvoeding over hoe men zich in de beroepsrol dient te gedragen, de professionele socialisering, heeft grotendeels pas plaats wanneer men daadwerkelijk in een beroepssector werkzaam is. Een dergelijke socialisering zal in de meeste beroepen plaatsvinden: hoe het er in de praktijk aan toe gaat, is iets dat wordt aangeleerd in het begin van de loopbaan en deze kennis zal slechts zelden kunnen worden weerlegd door datgene wat in de opleiding is aangeleerd.

De beginnende beoefenaar van een machtspositie zal zich vaak begeven in een competitieve omgeving waar bepaalde normovertredingen nodig kunnen zijn of nodig kunnen lijken om vooruit te komen.
Dit verschijnsel sluit sterk aan bij de differentiële associatietheorie van Sutherland: in directe contacten met leeftijdsgenoten, collega‟s en dergelijke worden zowel criminele technieken als ook de bijhorende attitudes, rationalisaties en motieven aangeleerd. Afhankelijk van de frequentie, prioriteit en intensiteit van dergelijke contacten met verschillende personen zal een meer of minder grote neiging tot normovertreding ontstaan.

Wel moet erop gewezen worden dat niet elke persoon die in zijn beroep geconfronteerd wordt met opvattingen en praktijken die tegen de wet zijn gericht, zelf ook deze opvattingen en praktijken zal overnemen. Dit is waarschijnlijk te wijten aan de eerder gevormde ethische opvattingen.

Informele controle

Bij informele controle gaat het om controle die op een persoon wordt uitgeoefend door anderen dan degenen die daartoe een formele bevoegdheid hebben. Deze soort controle is grotendeels mogelijk door de behoefte van de persoon bij een bepaalde groep te behoren, mee te tellen, een zeker aanzien te genieten. De normovertreder wordt bedreigd met uitstoting uit de groep, verlaging van zijn status en soortgelijke sancties.
Maar informele controle kan zowel tot normconformering als normafwijking leiden. Zo zal bijvoorbeeld in de ene groep B.T.W.-fraude leiden tot minachting en een negatief stigma, in een andere groep zal ditzelfde gedrag worden gewaardeerd als slim en een adequate reactie op de wurgende belastingsgreep.
Parallel aan de veelgebruikte term in verband met conventionele criminaliteit zou men kunnen spreken van subculturele delinquentie.

Een noodzakelijke voorwaarde voor de uitoefening van sociale controle is de waarneembaarheid van het gedrag in de sociale omgeving. Corruptie onderscheidt zich hier weer van conventionele criminaliteit. Deze vorm van criminaliteit is namelijk gekenmerkt door een lage graad van zichtbaarheid.
Allereerst is de toegankelijkheid tot de plaatsen waar dit soort van criminaliteit wordt gepleegd gering, waardoor alleen insiders op de hoogte kunnen komen van het gedrag. Vervolgens is ook de schade ten gevolge van corruptie vaak slecht waarneembaar: dikwijls is er een spreiding over een groot aantal slachtoffers en bovendien blijkt de schade pas na lange tijd. Daardoor zijn de slachtoffers en potentiële slachtoffers minder in staat informele controle uit te oefenen op de daders.

Formele controle

Bij formele controle gaat het om het toezicht en de activiteiten van personen en organen, die een formele bevoegdheid hebben gedragingen te toetsen en die in regel over een sanctiebevoegdheid beschikken. Het betreft niet alleen het strafrechtelijk apparaat, maar ook de toepassingsorganen van het administratieve recht, tuchtrecht en bepaalde takken van het burgerlijk recht.

De werkzaamheid van deze controleorganen is voor een belangrijk deel afhankelijk van de pakkans en de strafkans die geldt op deze verschillende gebieden. De verscheidene functies van formele controle zoals generale en specifieke afschrikking, normvorming en het voldoen aan de vergeldingsbehoefte, kunnen bij een lage pakkans en / of strafkans nauwelijks worden uitgevoerd. Bij veel vormen van corruptie zijn echter zowel de pakkans als de strafkans buitengewoon laag.

De lage pakkans hangt onder meer samen met de gebrekkige toerusting en beperkte omvang van de betreffende controle organen. Ook is de pakkans afhankelijk van de bereidheid van derden om onregelmatigheden te rapporteren. Men stelt in het algemeen dat de pakkans bij corruptie klein is. De strafkans is daarnaast vaak klein door complexiteit en ambiguïteit van de wetgeving, die zich bovendien onderscheidt door relatief lage strafmaxima.

Oorzaken op microniveau

Hier situeren zich oorzaken die te vinden zijn in de individuele situatie van de ambtenaar. Sommige personen zijn gevoeliger voor corruptie dan anderen. Bovendien kan men zich in specifieke persoonlijke omstandigheden bevinden die tot corruptie uitnodigen of drijven. Ook de morele overtuiging van de betrokkene kan een rol spelen bij het ontstaan van corruptie.

Patriottisme versus jaloezie op de particuliere sector

De ambtenarij werkt met starre salarisschalen die meestal lager liggen dan de salarissen in de particuliere sector. Natuurlijk worden veel werknemers in de overheidssector gemotiveerd door een intens gevoel van plicht, patriottisme of de verdediging van morele waarden waarin ze persoonlijk sterk geloven. Maar ze werken meestal samen met minder competente of zelfs corrupte collega‟s. Ineffectieve wetshandhaving is vaak een weerspiegeling van het gebrek aan motivatie bij ambtenaren die bij de overheid te weinig verdienen om hun rekeningen te kunnen betalen. Daardoor gaan ze de kantjes eraf lopen. Een gebrek aan motivatie stelt overheidsmedewerkers uiteraard bloot aan corruptie.

Relatieve deprivatie

Maar hoe kan worden verklaard dat personen die wel maatschappelijk succes hebben eveneens criminaliteit plegen? Een oplossing voor dit probleem kan worden gevonden in het begrip "relatieve deprivatie‟. (supra)
Het gevoel achtergesteld, gedepriveerd te zijn, is afhankelijk van de verwachting omtrent bereikbare doelen en van de waarneming van het succes van anderen met vergelijkbare capaciteiten.

Vanuit deze gedachte kan een zakenman met een tweede huisje in Blankenberge zich gedepriveerd voelen in vergelijking met zijn collega‟s, zijn referentiegroep, die een tweede huis aan de Franse Rivièra bezitten.
Ook bij achteruitgang in salaris, vermogen en dergelijke speelt relatieve deprivatie een belangrijke rol: het referentiepunt is daarbij vaak de situatie zoals die vroeger was en de mate waarin ook collega‟s een vergelijkbare achteruitgang ervaren.

Zo zou het ook voor bedrijven kunnen gelden dat, wanneer legitieme doeleinden van expansie en winstmaximalisatie, bijvoorbeeld door economische recessie, uitgesloten zijn, men sneller de toevlucht zal nemen tot illegale middelen om die doeleinden toch te kunnen bereiken.

Risicofactoren – corruptiegevoelige situaties

Na onderzoek blijkt dat corruptiegevoelige situaties over een breed scala zijn verspreid. Niet enkel in de grote stad maar ook op het platteland, niet alleen bij contacten van de overheid met gokhuizen, prostitutie en drugshandel maar ook bij de aanvraag van een versnelde telefoonaansluiting, niet alleen bij politie maar bij alle mogelijke diensten van de overheid kunnen situaties voorkomen waarin corruptie tot de zeer reële mogelijkheden behoort.
Bij omkopingszaken komt men een groot aantal ambtenaren tegen. Het betreft hierbij steeds ambtenaren die dagelijks talrijke contacten hebben met een zeer gevarieerd publiek – contacten waarin soms wel het verschijnsel omkoping zijn intrede doet.

In het algemeen betreft het vooral ambtenaren die een wetsafdwingende taak hebben en ambtenaren die beslissingen nemen over grote belangen van burgers. Zij lopen een grote kans in aanraking te komen met het verschijnsel corruptie. Maar toch zijn er voor deze ambtenaren nog andere specifieke omstandigheden waarin de kans op feitelijk corrupt gedrag extra groot is. Deze liggen enerzijds aan de kant van de ambtenaar, anderzijds aan de kant van de burger.

De relatie tussen omkoper en omgekochte

Op zoek naar motieven die een ambtenaar drijven om zich te laten corrumperen kan een beroep worden gedaan op een scala aan criminologische theorieën. Het is bijna onmogelijk om al deze theorieën nader te bekijken. Hier beperk ik me tot de vaststelling dat, in tegenstelling tot wat vaak wordt verondersteld, het streven naar materieel voordeel bijlange niet het enige doel is dat de omgekochte met zijn handelen wil bereiken.
De ambtenaar kan even goed uit zijn op meer aanzien, spanning, werkplezier, een doel van een geheel andere orde of, vanuit een ander perspectief bezien, handelen uit frustratie.

Een aantal criminologische theorieën staan ook stil bij de factoren die mensen van criminele activiteiten kunnen weerhouden. Van belang hierbij zijn in het bijzonder de binnen de sociale groep waarvan de betrokkene deel uitmaakt, geldende normen en waarden. Naarmate het normbesef in een dienstonderdeel bijvoorbeeld sterker ontwikkeld is en medewerkers meer geneigd zijn om interne en externe regels na te leven, wordt de drempel om normafwijkend gedrag te plegen hoger.
Andersom wordt de verleiding om privé belangen te stellen boven het algemeen belang groter wanneer blijkt dat collega‟s het met de regels ook niet meer zo nauw nemen. Ook de mate van betrokkenheid bij het werk, de ondervonden waardering en de mate van loyaliteit ten opzichte van de werkgever kunnen relevante elementen zijn bij de afweging om strafbare feiten te plegen.
Deze laatste zin suggereert dat er sprake is van een doelbewuste kosten-baten analyse van de ambtenaar. Maar zowel aan de kant van de ambtenaar als aan de kant van de omkoper wordt het gedrag vaak gerationaliseerd en gelegitimeerd en door de betrokkenen zelf niet als corruptie beschouwd. Het ontbreken van een concreet slachtoffer wordt regelmatig als verzachtende omstandigheid genoemd, net zoals de economische noodzaak om een hecht netwerk van relaties te ontwikkelen, waarbij het soms noodzakelijk is om die relaties te "smeren‟. In Rusland zegt men "without oil, there is no driving‟.

De grens tussen ongeoorloofde ruilrelaties en geoorloofde zakenrelaties is vaak zeer diffuus en direct betrokkenen hebben dikwijls een andere visie op de gebeurtenissen dan de buitenwereld. Van belang is dat de corrupte contacten in de regel niet uit de lucht komen vallen, maar dat corruptie vaak het hoogtepunt is van een langdurig proces waarin de ambtenaar steeds verder afglijdt.

Dan kan de vraag worden gesteld hoe goed de ambtenaar en de omkoper elkaar moeten kennen om dit te bereiken. Zijn de contacten primair instrumenteel of affectief van aard? Onder een affectieve relatie wordt in dit verband verstaan dat de partijen een seksuele, vriendschaps- dan wel familiale relatie met elkaar onderhouden.
Ook belangrijk in deze context is de locatie waar de betrokkenen elkaar ontmoeten. Het feit is dat in betrekkelijk veel zaken de hoofdrolspelers elkaar goed kennen en regelmatig treffen. Dit onderstreept het belang van sociale relaties. Deze sociale relaties ontstaan niet willekeurig, maar zij volgen veelal de wetten van sociale en geografische afstand.
Bekenden werken samen met bekenden en introduceren elkaar weer bij de anderen. Via familie en vriendschapsbanden kunnen op deze manier ook bruggen gemaakt worden. Ambtenaren worden hierbij geconfronteerd met het probleem van dubbele loyaliteit: enerzijds wordt vanuit de sociale kring een beroep op hen gedaan, anderzijds worden zij conform de geschreven en ongeschreven regels van hun beroep geacht hun ambtsplicht naar eer en geweten te vervullen.

Ook in corruptiezaken op strategisch niveau doet het belang van sociale relaties zich onmiskenbaar gelden. Het sociale netwerk van de ambtelijke en bestuurlijke elite in een klein land wordt gekenmerkt door een hoog ons-kent-ons-gehalte. De gelegenheden waarop de functionarissen belangrijke vertegenwoordigers uit het bedrijfsleven tegen het lijf lopen, zijn talrijk. Deze contacten kunnen de start en het verloop van een strafrechtelijk onderzoek naar corruptie overigens op meerdere wijzen beïnvloeden. Immers, een onderzoek naar een ambtelijke of bestuurlijke corruptie is weliswaar primair gericht op de handelswijze van de omgekochte ambtenaar, maar raakt onvermijdelijk ook aan de positie van de omkopende ondernemer(s). Dit kan nogal wat complicaties met zich meebrengen zoals blijkt uit het voorbeeld op de volgende pagina.

Een hoge ambtenaar heeft in de sfeer van het bedrijfsleven, het bestuur en de rechterlijke macht een groot sociaal netwerk opgebouwd. Veel van zijn contacten ontmoet hij op het sportveld. De ambtenaar wordt ervan verdacht bij het gunnen van overheidsopdrachten bepaalde bedrijven een voorkeursbehandeling te hebben gegeven. Het kost enige moeite om een procureur te vinden die bereid en in staat is om het strafrechtelijk onderzoek te leiden. Een aantal aangezochte magistraten geeft namelijk aan het onderzoeksobject goed te kennen en achten zichzelf onvoldoende onafhankelijk.

Wie de netwerken blootlegt, ziet dat netwerking vaker op de golfbaan, in het vliegtuig of aan de bar gebeurt, dan in een achterkamertje.

De organisatie

Geen enkele organisatie is onkwetsbaar op het punt van fraude en corruptie. Overal waar middelen en materialen van waarde rouleren, is corruptie denkbaar. Personeel dat middelen of materialen gebruikt, kan dit ook aanwenden om er zelf beter van te worden.

De regel is dat men corruptie pleegt in het milieu waarmee men het best vertrouwd is. Dit is tegelijk de sterkte en de zwakte van vele corruptieve ambtenaren. De sterkte omdat ze het systeem uiteraard goed kennen. Hun zwakte omdat speurders weten dat ze veelal niet ver moeten zoeken.

In de literatuur wordt er met betrekking tot de organisatie een onderscheid gemaakt met betrekking tot de leiding van de ambtelijke organisatie, de organisatiestructuur, het personeelsbeleid en de organisatiecultuur. Deze elementen worden in de volgende delen verder besproken.

Leiding

Hoe moet de leiding reageren op ongepast gedrag van ondergeschikten? Veel leidinggevenden komen in dit verband niet veel verder dan het afschaffen van ongewenst gedrag. Het is eveneens belangrijk dat de leiding ook in positieve zin aandacht toont voor integriteitsvragen. Het ondersteunen en bemoedigen van positief gedrag heeft op de houding en het gedrag van medewerkers vermoedelijk meer effect dan uitsluitend negatieve sanctionering.
Leidinggevenden moeten een goed ontwikkelde antenne hebben voor wat er op de werkvloer speelt. Ze moeten een open communicatie hebben met de werknemers. Ook moeten ze kritisch kunnen kijken naar het eigen functioneren omdat ze een voorbeeldfunctie vervullen.

Organisatiestructuur

Doorheen de tijd is het accent verlegd van een persoonsgerichte aanpak naar de inperking van de gelegenheidsstructuren. De situatie vormt het raamwerk waarbinnen crimineel gedrag tot stand komt. De situatie bepaalt voor een groot deel in hoeverre er gelegenheid is voor het plegen van een bepaald delict.
Er moeten maatregelen genomen worden om deze risico‟s in te perken. Techno preventie en situationele preventie voeren de boventoon.
Situationele preventie vinden we met betrekking tot corruptie terug in de handelingen die worden gedaan om de ambtelijke organisatie zodanig in te richten dat de kans op corruptie wordt verkleind. Er blijkt namelijk dat er een schrijnend tekort is aan toezicht en controle op het functioneren van de betrokken ambtenaren. Dat geldt zowel voor het horizontale toezicht van collega‟s onderling als voor verticale controle en toezicht door leidinggevenden en toezichthoudende functies.
Vaak blijkt dat het aan het licht komen van de integriteitsschending eerder berust heeft op toeval dan op doelgerichte controle of opsporingsactiviteiten.
Ten aanzien van ambtelijke diensten of afdelingen wiens primaire taak ligt op het terrein van het verlenen van overheidsopdrachten zijn er een aantal specifieke kwetsbaarheden.
Vaak kan één ambtenaar beslissen over zaken die voor een derde partij van groot belang zijn. De ambtenaren in kwestie zijn dan bovendien meestal niet alleen betrokken bij het verlenen van de opdracht, maar worden ook geacht toezicht te houden op de naleving van de voorwaarden die daaraan verbonden zijn. Bovendien werken die ambtenaren vaak geruime tijd op dezelfde afdeling en in dezelfde positie.

Deze drie elementen komen naar voor in het volgende voorbeeld.

Het hoofd van een gemeentelijke ambtelijke dienst en de directeur van een aannemersbedrijf maken gezamenlijk valse facturen op waarin werkzaamheden worden vermeld die nooit zijn verricht. De ambtenaar is de budgethouder van de gemeente. De aannemer heeft in zekere zin de ambtenaar "meegeërfd‟ met het bedrijf van zijn vader. Tussen de ambtenaar en aannemer-senior bestond reeds een jarenlange relatie van wederzijdse afhankelijkheid.
Het aannemersbedrijf is in economische zin sterk afhankelijk geraakt van werkzaamheden die de gemeente aanbesteedt en kan daarom ook onvoldoende weerstand bieden aan het eisenpakket van de ambtenaar.

Personeelsbeleid

Het bevorderen van de integriteit van de organisatie kan niet los worden gezien van het gevoerde personeelsbeleid. Dit begint al bij het werven en selecteren van nieuw personeel. In het bijzonder waar het gaat om het invullen van vacatures inzake functies die als kwetsbaar moeten worden aangemerkt, is het van belang dat een zekere vorm van toetsing plaatsvindt. De wijze waarop nieuwe medewerkers worden gescreend is afhankelijk van de wettelijke mogelijkheden.

Screening van ambtenaren, als dat al plaatsvindt, gebeurt vaak uitsluitend op het moment van indiensttreding. Maar het is van belang om ook tijdens de dienstuitoefening op gepaste tijden screeningsinstrumenten in te stellen, zodat ambtenaren die gaandeweg beginnen "af te glijden‟ niet buiten beeld blijven.

Organisatiecultuur

Hoewel elk individu zich bij de uitvoering van zijn functie zal laten leiden door eigen morele opvattingen, is het van belang te onderkennen dat de beroepscultuur van ambtelijke organisaties de leden voorziet van een aantal gemeenschappelijke waarden en oriëntatiepunten. Naast deze beroepsopvattingen zijn ook de verhoudingen tussen de leden van een ambtelijke organisatie op het gedrag van individuele handhavers van invloed.

Profiel

De gemiddelde corrupte persoon in België is een mannelijke veertiger, ambtenaar, met 10 tot 20 jaar anciënniteit, actief in openbare werken. Dat is de conclusie van een specifieke studie over de kwetsbaarheid naar fraude van overheidsopdrachten.
Die studie is in maart 2008 toegevoegd aan een strategische analyse uit 2002 van de Centrale Dienst voor de Bestrijding van de corruptie (CDBC). Dankzij die analyse, weliswaar beperkt tot 248 strafdossiers in vijf grote arrondissementen (Antwerpen, Brussel, Charleroi, Gent en Luik) kon voor het eerst een profiel gemaakt worden van corrupte personen.

Leeftijd

De leeftijd van plegers van corruptie ligt, over het algemeen, tussen de 40 en 60 jaar. Bij andere misdrijven ligt de gemiddelde leeftijd bij de eerste arrestatie op 35 jaar. Bij corruptie ligt dit gemiddelde rond de 43 jaar.
Vaak zijn er zelfs plegers van corruptie die veel later worden gearresteerd, namelijk rond hun 70 jaar.

Geslacht

Deze categorie misdadigers zijn moeilijk als criminelen te herkennen. Het gaat niet om louche individuen met stoppelbaard, breekijzer en angstaanjagend uiterlijk. Vaak zijn het gesoigneerde dames en heren die intensief aan het culturele leven deelnemen. Kortom, wij allen dragen die vermomming. Deze constatering geeft ook de moeilijkheidsgraad aan van opsporing, bewijsvoering en straftoemeting door het justitiële apparaat.
Volgens Sutherland gaat het vaker om mannen dan vrouwen. Wat de algemene tendens is als je de criminaliteitsstatistieken bekijkt.

Opleidingsniveau

Daders van corruptie zijn gerespecteerde individuen met een hoge sociale status. Vaak gaat het om mensen met een universitaire opleiding.

Functieniveau van de ambtenaar

Betreffende het functieniveau van de ambtenaar worden er in de literatuur drie niveaus genoemd waarop de omkoper betrekkingen met de overheidsambtenaren kan onderhouden188
Uitvoerend vlak: de corruptie is gericht op de voortzetting van een ongestoorde handel of andere bedrijfsvoering en maakt dus deel uit van de modus operandi.
Strafrechtelijk vlak: de corruptie maakt deel uit van afschermingsmethoden en is primair gericht op het afweren van dreigende opsporing en vervolging.
Strategisch vlak: de corruptie is primair gericht op het aanknopen van betrekkingen met belangrijke personen uit de samenleving teneinde een economische en / of politieke machtspositie te verwerven. Veelal vindt een geleidelijke verstrengeling plaats van sociale en zakelijke belangen.

Op het eerste gezicht mag dit onderscheid verhelderend zijn, in de praktijk blijken corruptiegevallen niet altijd even gemakkelijk in de drie genoemde categorieën in te delen.
Het probleem schuilt niet alleen in het oogmerk dat met de corruptie wordt nagestreefd, maar in de vraag wanneer personen belangrijk genoeg zijn om van corruptie op strategisch niveau te kunnen spreken. Wat het oogmerk betreft, moet worden vastgesteld dat het middel corruptie tegelijkertijd verschillende doelen kan dienen. De vraag of het middel deel uitmaakt van modus operandi, afschermingsmethoden of wordt ingezet ter verwerving van een machtspositie in de samenleving, is dan ook niet altijd eenduidig te beantwoorden.
De belangrijkheid van personen laat zich daarnaast ook moeilijk in objectieve eenheden uitdrukken. Om dit in te schatten zijn naast het loon ook de afdeling waar de ambtenaar werkzaam is, de functie die hij bekleedt, de taken die hij geacht wordt te vervullen en de netwerken waar hij deel van uitmaakt en de invloed die hij daarbinnen kan aanwenden van groot belang.

Als je de theoretische bezwaren betreffende deze onderverdeling achterwege laat, dan moet worden vastgesteld dat veruit de meeste corruptiegevallen die aan het licht komen behoren tot de eerste twee categorieën.

Motief

In het begin heeft de dader vaak niet door dat hij corruptie pleegt. Wat is namelijk mis met het aanvaarden van een geschenk met Nieuwjaar? Wie wordt er niet graag getrakteerd op een etentje om een succesvol afgesloten contract te vieren?
Op deze manier worden er vaak meerdere mensen ongewild betrokken in de corruptiespiraal. Vaak gaat het over achteloze medewerking die op termijn tot corruptie kan leiden.
Maar je mag als ambtenaar geen gift aannemen, ook geen reisje.

In het Frans bestaat hiervoor een mooie uitdrukking: renvoyer l‟ascenseur (de lift terugsturen). Het probleem hierbij is: waar houdt de onschuldige vriendendienst op en waar begint de regelrechte corruptie?
Vrienden spelen elkaar voordeel toe, in de (impliciete) verwachting dat deze bij gelegenheid een wederdienst zal bewijzen. Dit is heel gevaarlijk, omdat betrokkenen er geleidelijk aan in verzeild kunnen raken en niet zelden het laakbare karakter ervan niet eens beseffen. Ook zijn deze vriendendiensten gevaarlijk omdat er nauwelijks uiterlijke tekenen van zijn. Is eenmaal een dergelijke wederzijdse afhankelijkheid tot stand gekomen, dan komt daar niet zo maar weer een einde aan. De corruptie is dan onderdeel geworden van het normale patroon van zakendoen waardoor het kwade ervan nauwelijks wordt beseft.
Voor zover dat wel het geval is en de omgekochte zijn leven wil beteren, is het niet zelden lastig om er weer onderuit te komen. De omkoper zal aan de profijtelijke relatie geen einde willen maken en de omgekochte is chantabel geworden.

De ambtenaar kan betreffende het initiatief nemen niet altijd zijn handen in onschuld wassen. Het klassieke beeld van corruptie van ambtenaren die langzaam worden meegetrokken in een poel van verderf, klopt zeker niet altijd. Sterker nog, in een aantal gevallen gaat het initiatief uit van de ambtenaar en wordt een bedrijf zwaar onder druk gezet om te handelen conform diens wensen.
De corruptieve ambtenaar is een rationeel persoon die objectief de baten en de kosten van

corruptief gedrag afweegt. Als de baten groter zijn dan de kosten, slaat hij toe.

Bepaalde gedragingen of kenmerken kunnen signalen zijn waaraan men kan zien dat de ambtenaar tot corruptie kan verleid worden.

Financiële motieven

De medewerker heeft financiële problemen.

Het personeelslid wil meer weelde dan zijn salaris toestaat.

Een bijzondere risicofactor is dat het salarisniveau van ambtenaren die zijn belast met de taak van gunning van overheidsopdrachten in een aantal gevallen in geen verhouding staat tot het inkomensniveau van de marktpartijen waarmee zij transacties tot stand moeten brengen.

Verslaving.

Rancune (de medewerker heeft het gevoel gepasseerd te zijn bij een promotie of niet eerlijk te zijn behandeld en wil wraak nemen op zijn baas).

Psychologische motieven

De medeweker heeft een niet-bedwingbare neiging tot stelen of tot kopen en daarvoor heeft hij geld nodig.
De kick om crimineel gedrag te plegen.

Ideologische motieven

Deze motieven hebben betrekking op de ideologische achtergrond van een medewerker, hij kan daardoor ten behoeve van een "hoger‟ doel het bedrijf benadelen.

Kortom kan gesteld worden dat de daders van dergelijke feiten, gelijk wat hun motief is, de onethische gedragingen opstapelen. Ze plegen omkoping en gebruiken hun invloed, waardoor er onder andere problematische politieke, sociale of economische toestanden ontstaan. Ze proberen zichzelf te verrijken ten nadele van het algemeen belang.

Besluit

In dit hoofdstuk is er een licht geworpen op de oorzaken van corruptie en een aantal risicofactoren in relatie tot ambtelijke corruptie. Ook werd gekeken hoe het profiel van de corrupte ambtenaar eruit ziet in de literatuur.

Allereerst bleek uit de literatuurstudie dat corruptie een complex fenomeen is dat voorkomt op verschillende niveaus. De oorzaken van corruptie kunnen zich dus manifesteren op deze diverse niveaus. Er werd een onderscheid gemaakt tussen oorzaken op macro-, meso- en microniveau. Vaak voorkomende oorzaken bleken een gebrek aan controle zowel van collega‟s als leidinggevenden, problemen met de organisatiestructuur en organisatiecultuur.

Ook is er sprake van persoonlijke motieven. De literatuur maakt duidelijk dat deze motieven niet uitsluitend in het behalen van materieel voordeel moeten worden gezocht. Status, spanningen en het deel uitmaken van een bepaalde sociale kring zijn evenzeer belangrijke stimuli. Frustratie over de arbeidssituatie of over het verloop van de loopbaan kan de ambtenaar het beslissende zetje geven.

Vervolgens is er een beeld geschetst welke motieven een ambtenaar ertoe kunnen drijven om ten voordele van een derde (en zichzelf) misbruik te maken van zijn beslissingsbevoegdheid. Uit de literatuur blijkt dat de ambtenaar en de omkoper voorafgaand aan de schending elkaar meestal al goed kennen. Deze onderlinge contacten zijn zeker niet in alle gevallen instrumenteel van aard. In veel corruptiezaken is de relatie tussen de omkoper en de omgekochte gekwalificeerd als affectief.
Dit gegeven onderstreept het belang van sociale relaties. Het feit dat banden worden gesmeed tussen ambtenaren en de buitenwereld langs de weg van partners, familieleden of vrienden kan ambtenaren in conflictsituaties brengen, in de zin dat zij in een spagaat terechtkomen tussen loyaliteit aan de werkgever enerzijds en loyaliteit aan de leden van de sociale kring
waarvan men deel uitmaakt anderzijds.

Belangrijk in deze context is dat ambtenaren niet te lang dezelfde positie mogen bekleden. Voorkomen moet worden dat in een organisatie "dode hoeken‟ ontstaan en dat ambtenaren een relatienetwerk opbouwen waarin zij verstrikt kunnen raken.
Functieroulatie kan er ook toe bijdragen dat het onderlinge begrip tussen ambtenaren en de teamgeest worden versterkt.

Als laatste werd het profiel van de corrupte ambtenaar nader bekeken. Uit de literatuur blijkt dat de leeftijd van daders die corruptie plegen ligt tussen de 40 en 60 jaar. In vergelijking met andere categorieën misdrijven is dit veel ouder.
Vaker zijn de daders mannen, dit is een tendens die ook terug te vinden is bij andere categorieën misdrijven. Mannen komen over het algemeen meer voor in criminaliteitsstatistieken dan vrouwen.
Betreffende het opleidingsniveau is duidelijk dat het meestal gaat om personen met een hogere, vaak universitaire, opleiding.

Als men kijkt naar het functieniveau van de omgekochte ambtenaar, dan kan men zoals besproken een onderverdeling maken tussen drie niveaus: uitvoerend, strafrechtelijke en strategisch niveau. Maar het blijkt niet altijd eenvoudig om de corruptiegevallen in één van deze drie categorieën in te delen.

De motieven om over te gaan tot corruptief gedrag zijn zeer uiteenlopend en nauw verbonden met de omstandigheden waarin corruptie gepleegd wordt.
Soms zijn er helemaal geen motieven omdat de dader in de eerste plaats zelfs niet besefte dat hij zich schuldig maakte aan criminele handelingen.
In andere gevallen kan de regelovertreding bevorderd worden door ontevredenheid met het werk, de omvang en ondoorzichtigheid van de regelgeving, tegenstrijdigheid binnen en onbekendheid met de regelgeving, omvang van de beleidsvrijheid, de houding van de leiding en van collega‟s ten opzichte van regelnaleving en het ontbreken van controleprocedures.

Conclusie is dat mensen nu eenmaal feilbaar zijn, daarom zal men corruptie niet kunnen uitroeien. Er zijn echter maatschappelijke structuren die een voedingsbodem voor corruptie vormen en deze structuren kan men wel degelijk veranderen. Een dergelijke structuur is te vinden in een maatschappijorganisatie waarin het ambtenaren gemakkelijk wordt gemaakt,
door gebrek aan controle, zich schuldig te maken aan willekeur, bedrog en corruptie.

De cocktail van geld en macht doet rare dingen met het brein. Die mensen zijn vatbaar en moeten dus gecontroleerd worden.
Ook blijkt dat "Just say NO‟ niet altijd eenvoudig is. Zeker niet als er een steekpenningen mentaliteit is.


Deel 4 – Hoe ziet het profiel eruit in de realiteit?


Inleiding

De definiëring van gedrag als deviant of crimineel is historisch en cultureel bepaald. Ten opzichte van corruptie is bijvoorbeeld lange tijd stilzwijgend aanvaard, en tot op zekere hoogte gebeurt dat nog steeds zoals blijkt uit onderstaande getuigenis, dat voor het verwerven van bepaalde opdrachten het bedrijfsleven er niet aan ontkomt om steekpenningen aan functionarissen te betalen.
"Ik vind het verschrikkelijk dat mensen die voor de overheid werken steekpenningen

aannemen, maar het gebeurt niet alleen hier, maar overal. Dit is niet uit te roeien. Het is mijns inziens bedrijfseconomisch noodzakelijk. […] Dit soort praktijken, om mensen in overheidsdienst geld te doen toekomen om aan een bepaalde opdracht te komen, neigt naar een vorm van corruptie en dat vind ik verwerpelijk. Maar het is de normale gang van zaken. We vissen ook wel eens achter het net en dan gaat de opdracht naar een ander. Ik heb er dus uit concurrentieoverwegingen geen moeite mee om op deze manier aan werk te komen."

Vanuit deze optiek heeft het gedrag van de ondernemers dus niet echt een negatieve lading, maar wordt dit type praktijken voorgesteld als een intrinsiek onderdeel van het zakenleven, soms zelfs als smeerolie voor de economie als geheel.
Het gegeven dat criminaliteit een sociale constructie is, roept de vraag op welke omstandigheden maken dat in de maatschappelijke discussie omtrent bepaald gedrag het beeld van criminaliteit de overhand krijgt.

Hoe werd het onderzoek aangepakt?

Om te onderzoeken hoe het profiel eruit ziet in de realiteit werd er zoals eerder is opgemerkt een empirisch onderzoek gedaan aan de hand van dossiers betreffende onderzoeken gevoerd door de Centrale Dienst voor de Bestrijding van de Corruptie.
Het betreft dus geen zaken waarbij de CDBC steun heeft gegeven aan een FGP. Dit omdat deze dossiers niet bewaard worden in de griffie van de CDBC.

De dossiers betreffen zaken die bij rechterlijke beslissing definitief werden beslecht of die, na afgesloten onderzoek, bij de feitenrechter aanhangig werden gemaakt.
Aangezien het gaat om ingewikkelde financieel-economische dossiers, betreft het soms onderzoeken die al enige tijd geleden gestart zijn. De dossiers die ik bestudeerd heb in het kader van mijn masterproef, betreffen onderzoeken die gestart zijn in de periode 1995 – 2009. In totaal werden 20 dossiers ter mijn beschikking gesteld waaruit gegevens konden worden gehaald van 28 daders.
Op aanraden van Prof. Dr. Lieven Pauwels heb ik zoveel mogelijk dossiers ingekeken om een statistisch relevant beeld te krijgen van de populatie. Daarom heb ik alle dossiers die tot mijn beschikking werden gesteld nauwkeurig onderzocht.

Resultaten van het onderzoek

Risicofactoren – Corruptiegevoelige situaties

De relatie tussen omkoper en omgekochte

De relatie tussen de omgekochte en de omkoper kan zakelijk, vriendschappelijk of familiaal van aard zijn.
In de dossiers onderzocht in de dossierstudie kwam de zakelijke relatie het meest naar voor, namelijk in 25 gevallen.
Er was slechts 2 keer sprake van een vriendschappelijke relatie en maar 1 keer van een familiale band.

De organisatie

Betreffende de organisatie is gebleken dat fraude bij overheidsopdrachten zowel gebeurt op niveau van de Federale Overheid, de Vlaamse Gemeenschap, de provincies en op het niveau van de steden en gemeenten.
In de grafiek op pagina 75 kan men die onderverdeling terugvinden. De zaken in het dossieronderzoek betroffen voornamelijk corruptie gepleegd bij de Federale Overheid.
Organisatie


Profiel

Leeftijd

Tijdens het dossieronderzoek bleek het moeilijk te zijn om de leeftijd te onderzoeken wanneer de feiten gepleegd werden, aangezien dit bij corruptie vaak gaat om een langere periode, tot de dader tegen de lamp loopt.
Wel was het mogelijk om de leeftijd waarop men met het justitiële apparaat in aanraking kwam te vergelijken.

In onderstaande grafiek wordt de leeftijdsindeling duidelijk.


De gemiddelde leeftijd waarop men met het justitiële apparaat in aanraking kwam is 52 jaar. Dit gemiddelde wordt wel beïnvloed door de dader jonger dan 30 jaar.
De grootste groep daders vindt men terug in de leeftijdscategorie 40 – 66 jaar.
Geslacht

In alle dossiers die ik bekeken heb in het kader van mijn dossieronderzoek waren de daders mannen. In geen enkel dossier was er sprake van een vrouwelijke dader.

Opleidingsniveau

Deze variabele was ook niet makkelijk te bestuderen in de dossiers. In vele gevallen wordt het opleidingsniveau van de verdachte niet meegedeeld.
In de dossiers waarin het opleidingsniveau wel werd meegedeeld, was het opvallend dat het vaak ging om ingenieurs, dus mensen met een hogere opleiding.

Functieniveau van de ambtenaar

Het functieniveau werd bestudeerd aan de hand van de driedeling die ik gevonden had in de literatuur. (supra)

Uit de verzamelde gegevens kon onderstaande grafiek worden opgemaakt.

Functieniveau

uitvoerend vlak strafrechtelijk vlak strategisch vlak

Uit het onderzoek blijkt dat de driedeling inderdaad niet allesomvattend is. Vaak bleek het moeilijk om de corruptiezaken onder één van deze drie vlakken te plaatsen.

Motief

In het dossieronderzoek was het niet mogelijk om het motief te bestuderen. In de eerste plaats omdat er een tekort aan tijd was, aangezien je dan proces verbaal na proces-verbaal moet doorlezen. In de tweede plaats omdat in veel gevallen er geen
motief gegeven wordt. Als men een motief geeft, bekent men schuld en velen beseffen niet of willen niet beseffen dat ze in de fout zijn gegaan.
Als men tegen de lamp is gelopen, kan men drie dingen doen:

ofwel zegt men dat men van niets weet,

ofwel zegt men dat men het niet gedaan heeft,

ofwel geeft men toe dat men het gedaan heeft.

In vele gevallen kiest men voor tweede. Vaak ook omdat men niet beseft dat wat men gedaan heeft verkeerd is.

Besluit

In dit hoofdstuk is er een licht geworpen op de risicofactoren met betrekking tot corruptie die kunnen teruggevonden worden in de realiteit. Ook werd gekeken hoe het profiel van de corrupte ambtenaar eruit ziet in de werkelijkheid.
Uit het dossieronderzoek blijkt dat de relatie tussen omgekochte en omkoper meestal zakelijk van aard is en in veel mindere mate vriendschappelijk of familiaal.
Vervolgens werd vergeleken in welke organisatie en op welk niveau het meest fraude bij overheidsopdrachten wordt gepleegd, dit blijkt voornamelijk bij de Federale Overheid te zijn. Ook zijn er veel corruptiegevallen bij steden en gemeenten.

Als laatste werd het profiel van de corrupte ambtenaar bekeken. Uit het dossieronderzoek blijkt dat de leeftijd van daders die fraude bij overheidsopdrachten plegen ligt tussen de 40 en 66 jaar. De gemiddelde leeftijd die naar voor komt bij de dossierstudie is 52 jaar.
Betreffende het geslacht was het frappant dat er in de dossiers die ik onderzocht heb enkel sprake was van mannelijke daders.
Uit de dossiers blijkt dat de daders van fraude bij overheidsopdrachten vaak een hogere opleiding hebben genoten. Dit is wel moeilijk te generaliseren, aangezien de opleiding van de daders niet in alle dossiers wordt vermeld.
Als men kijkt naar het functieniveau van de ambtenaar dan wordt er voornamelijk fraude bij overheidsopdrachten gepleegd op uitvoerend vlak.
Zoals besproken was het niet mogelijk om het motief van de dader te bestuderen in de dossiers wegens het in de meeste gevallen ontbreken van een motief en een gebrek aan tijd.


Deel 5 – Overeenkomsten en verschillen tussen de realiteit en de literatuur


Inleiding

Het was niet mogelijk om het profiel verkregen uit de literatuur op alle punten te vergelijken met het profiel verkregen uit de realiteit, omdat niet alle zaken die aan bod kwamen in de literatuur ook terug te vinden waren in de dossiers (cfr. oorzaken en motief van de dader).

Op vlak van risicofactoren – corruptiegevoelige situaties, leeftijd, geslacht, opleidingsniveau en functieniveau van de ambtenaar was het wel mogelijk om een vergelijking te maken en conclusies te trekken.

Overeenkomsten en verschillen

Risicofactoren – Corruptiegevoelige situaties

De relatie tussen omkoper en omgekochte

Volgens de literatuur is de relatie tussen de omkoper en omgekochte niet primair instrumenteel van aard, maar wel affectief.
Uit het dossieronderzoek komen hier andere resultaten naar voor. Daaruit is namelijk gebleken dat het vooral gaat om zakelijke relaties.
Op dit punt verschilt de literatuur dus duidelijk van de onderzochte dossiers.

De organisatie

Betreffende de organisatie is gebleken uit zowel de literatuur als uit de dossiers dat corruptie een complex fenomeen is dat op alle niveaus en in alle organisaties kan voorkomen.

Profiel

Leeftijd

De leeftijd van daders van fraude bij overheidsopdrachten ligt gemiddeld tussen de 40 en 60 jaar volgens de literatuur. Deze vaststelling kon ook worden gemaakt in de dossierstudie.
De gemiddelde leeftijd in de literatuur ligt wel iets lager dan de gemiddelde leeftijd in de dossiers, namelijk respectievelijk veertiger en vijftiger.
Dit kan te wijten zijn aan het beperkter aantal dossiers dat onderzocht is in de dossierstudie in vergelijking met de literatuur.

Geslacht

In zowel de literatuur als het dossieronderzoek komt naar voor dat de daders vooral mannen zijn. Dit is niet verbazend, aangezien dit de tendens is bij de meeste vormen van criminaliteit.

Opleidingsniveau

Zowel in de literatuur als, in beperkte mate, in de dossiers is gebleken dat daders van fraude bij overheidsopdrachten een hogere, vaak universitaire opleiding hebben genoten.

Functieniveau van de ambtenaar

Volgens de literatuur is er meer sprake van corruptie op uitvoerend en strafrechtelijk vlak en in mindere mate op strategisch vlak. Uit het dossieronderzoek komt naar voor dat er vooral corruptie wordt gepleegd op uitvoerend vlak en in minder mate op strafrechtelijk en strategisch vlak.

Besluit

Als eerste verschil komt naar voor dat men in de literatuur spreekt van een affectieve band tussen omkoper en omgekochte, maar dat in de realiteit vooral een zakelijke band naar voor komt.
Natuurlijk is de lijn tussen zakelijk en affectief dun. Een relatie die aanvankelijk zakelijk start, kan snel overgaan tot een affectieve band.

Een tweede verschil tussen de literatuur en de realiteit betreft het functieniveau van de ambtenaar. In de literatuur komt naar voor dat er vooral corruptie gepleegd wordt op uitvoerend en strafrechtelijk vlak. Uit het dossieronderzoek kon worden opgemaakt dat er vooral corruptie gepleegd werd op uitvoerend vlak. Maar zoals gebleken is in de literatuurstudie is het niet altijd eenvoudig om corruptiezaken onder één van de drie vlakken te plaatsen en is deze keuze redelijk subjectief.
Een overeenkomst is dat zowel uit de literatuur als uit de dossierstudie blijkt dat geen enkele organisatie onkwetsbaar is voor corruptie. Al hebben organisaties het ook vaak zelf in handen hoe gunstig het klimaat is voor de ambtenaar om tot corruptie over te gaan. Veel hangt af van de organisatiestructuur en de organisatiecultuur. (supra)

Een tweede overeenkomst betreft de leeftijd en het geslacht van de daders. De gemiddelde leeftijd ligt tussen de 40 en 60 jaar, in de meeste gevallen gaat het over mannelijke daders.

Tenslotte zijn er ook gelijkenissen betreffende het opleidingsniveau. Over het algemeen hebben de daders van fraude bij overheidsopdrachten een hogere, eventueel universitaire, opleiding genoten.

Deel 6 – Slotbeschouwing


Inleiding

"Een appel die bedorven is, schendt al wat in de korven is‟ luidt een oude Vlaamse zegswijze. Zij roept de gedachte op van aantasting van wat gaaf en onbedorven was. Corruptio noemden de Romeinen dat: van aanvankelijk organisch bederf tot zedelijk bederf.
Ook verbluffend is hoe eigentijds de uitlatingen van Romeinse schrijvers zoals Horatius zijn. Zijn uitspraak "Wat baten wetten zonder zeden‟ doet ons denken aan de discussie die tegenwoordig over waarden en normen wordt gevoerd.
Het beeld van aantasting van wat ooit gaaf en ongeschonden was tot iets wat onderhevig is aan bederf en verrotting is nog altijd actueel.
Omkoping van ambtenaren heeft alles te maken met corruptie. Corruptie moet vanuit het oogpunt van "ontwrichting van de samenleving‟ niet onderdoen voor zware criminaliteit.

Regelmatig maakt de pers in binnen- en buitenland melding van een nieuw corruptieschandaal. Er bestaat dus geen twijfel over dat corruptie een brandend actueel onderwerp vormt. De Wereldbank schat dat jaarlijks wereldwijd 1000 miljard dollar aan steekpenningen wordt betaald. In een wereldeconomie van iets meer dan 30 000 miljard dollar is dat meer dan aanzienlijk. Vandaar dat we onze inspanningen moeten concentreren op het bestrijden van corruptie.

Er moet geijverd worden voor een integrale en geïntegreerde aanpak van corruptie.

Niemand zal betwisten dat de voorkoming van corruptie even belangrijk is als de bestrijding ervan. Maar wat de geïntegreerde aanpak door alle private en publieke actoren betreft, is er nog een lange weg af te leggen.
Er is niet meer blauw, maar wel beter, gespecialiseerder blauw nodig, alhoewel er recent

een positief rapport is gekomen van de Europese Unie betreffende het bestrijden van financiële criminaliteit in België.

Wat is het daderprofiel bij passieve corruptie, meer bepaald bij fraude bij overheidsopdrachten, volgens de literatuur – theorie?
Het profiel dat uit de literatuur naar voor komt kan als volgt worden omschreven.

De gemiddelde corrupte ambtenaar in België is een mannelijke veertiger, die een hogere, eventueel universitaire opleiding heeft genoten en werkzaam is op uitvoerend of strafrechtelijk vlak.
De motieven die hem drijven kunnen zowel betrekking hebben op persoonlijk vlak als ten voordele zijn van derden. Deze motieven kunnen zowel financieel, sociaal-maatschappelijk, psychologisch als ideologisch van aard zijn.
De relatie die hij heeft met zijn omkoper is voornamelijk affectief.

Wat is het daderprofiel bij passieve corruptie, meer bepaald bij fraude bij overheidsopdrachten, in de realiteit?
Het profiel dat uit de dossierstudie naar voor komt kan als volgt worden omschreven.

De gemiddelde corrupte ambtenaar in België is een mannelijke vijftiger, die een hogere, eventueel universitaire opleiding heeft genoten en werkzaam is op uitvoerend vlak.
De relatie die hij heeft met zijn omkoper is voornamelijk zakelijk.

Wat zijn de overeenkomsten en verschillen tussen de theorie en de realiteit?

Kan er een algemeen geldend daderprofiel opgesteld worden?

Na het dossieronderzoek is gebleken dat de literatuur en de realiteit op vele vlakken overeenkwamen, namelijk op vlak van de organisatie, leeftijd, geslacht en opleidingsniveau. De punten waar er verschillen waren tussen de twee betrof vooral zaken die subjectief konden ingevuld worden, namelijk de relatie tussen de omkoper en omgekochte en het functieniveau van de ambtenaar.

Een allesomvattende analyse is niet mogelijk. In de eerste plaats omdat een niet gering aantal corruptiezaken onbekend blijft. De direct betrokkenen hebben immers geen belang bij het doen van aangifte en de indirect betrokkenen of getuigen moeten vaak een enorme drempel overwinnen om informatie te verschaffen. De omvang van dit dark number is onbekend.
De tweede reden die generaliseren in de weg staat, betreft het feit dat diverse andere instanties zich ook met onderzoek naar corruptie bezig houden. Niet zelden wordt in dit kader de term integriteitsschending gebruikt, al is niet altijd duidelijk wat hieronder precies moet verstaan worden.

Toch heb ik geprobeerd een daderprofiel op te stellen voor de dader bij fraude bij overheidsopdrachten.
Dit profiel kan als volgt worden omschreven.

De gemiddelde corrupte ambtenaar in België is een man, in de leeftijdscategorie tussen de 40 en 60 jaar, die een hogere, eventueel universitaire opleiding heeft genoten en werkzaam is op uitvoerend vlak.
De motieven die hem drijven kunnen zowel betrekking hebben op persoonlijk vlak als ten voordele zijn van derden. Deze motieven kunnen zowel financieel, sociaal-maatschappelijk, psychologisch als ideologisch van aard zijn.
De relatie die hij heeft met zijn omkoper kan zowel zakelijk, instrumenteel als affectief zijn.

5. Een voorzichtige blik naar de toekomst

De evolutie in de toekomst is moeilijk te voorspellen, zeker wanneer het gaat om verschijnselen waarover er weinig bekend is. Maar het vereist geen glazen bol om te kunnen beweren dat de media ook in de komende jaren vele gevallen van corruptie zal bloot leggen. Corruptie is van alle tijden en van alle streken, het zou een illusie zijn te denken dat dit volledig uit te roeien is. Het is al een doel op zich wanneer we omstandigheden kunnen creëren die bijdragen tot het belemmeren van de meest voorkomende en funeste vormen van
wetsovertreding door ambtenaren in functie.



De Centrale Dienst voor de Bestrijding van de Corruptie

Korte historiek

In zijn huidige vorm bestaat de CDBC een tiental jaar, maar voor de oorsprong van de dienst moet je veel verder teruggaan.

Begin vorige eeuw werden ernstige onregelmatigheden aan het licht gebracht binnen het toenmalige Bestuur van de Spoorwegen. Om de situatie het hoofd te bieden en te vermijden dat er nieuwe misdrijven werden gepleegd, werd er beslist om een controleorgaan te creëren. Dit orgaan werd opgericht door een Koninklijk Besluit van 30 oktober 1910 en kreeg de naam "Hoog Comité van Toezicht‟ (HCT).

Aanvankelijk bestond dit toezichtcomité uit 3 hoge ambtenaren en 3 magistraten. Deze lieten zich echter al vlug bijstaan door een dienst enquêtes. De leden van deze dienst hadden onderzoeks- en enquêtebevoegdheden binnen het Ministerie van Spoorwegen, Posterijen en Telegrafen. De eerste Belgische "onomkoopbaren" waren geboren!

Al snel – vanaf 1921 – werd de bevoegdheid van het HCT uitgebreid tot alle ministeries en tot de overheidsinstellingen, zoals de in 1926 opgerichte Nationale Maatschappij der Belgische Spoorwegen (NMBS) en de Regie van Telegraaf en Telefoon (RTT). In 1940 werd het HCT geïntegreerd in de Diensten van de Eerste Minister.

Heel wat later kregen de enquêteurs van het HCT, naar aanleiding van verscheidene hervormingen die plaatsvonden tussen 1962 en 1970, de hoedanigheid van officier van gerechtelijke politie, hulpofficier van de procureur des Konings en van de krijgsauditeur. Hun opdracht bestond toen voornamelijk in het opsporen van fraude of onregelmatigheden gepleegd door leden van de administratie of door derden, in het controleren van de gunning en de uitvoering van met de overheid gesloten contracten voor de aanneming van werken, leveringen en diensten en in het controleren van de toekenning van subsidies.

In de loop der jaren profileerde het HCT zich zo als een gespecialiseerde politiedienst op het gebied van corruptie, fraude bij overheidsopdrachten en subsidiefraude.
Op 1 januari 1998 werd het personeel van de administratieve dienst en de dienst Enquêtes van het Bestuur van het HCT overgeheveld naar de Gerechtelijke Politie bij de Parketten (GPP). Daardoor verloren de onderzoekers hun administratieve bevoegdheden, aangezien de GPP enkel gerechtelijke onderzoeken mocht voeren.

De wet van 6 maart 1998, die een hervorming en naamsverandering impliceerde, volgde kort daarna. De nieuwe naam van de dienst werd: "Centrale Dienst voor de Bestrijding van de Corruptie (CDBC)‟ of "Office Centrale pour la Répression de la Corruption (OCRC)‟.

Op 1 januari 2001 werd de CDBC als dienst geïntegreerd in de Directie van de strijd tegen Economische en Financiële Criminaliteit (DJF) van de Algemene Directie Gerechtelijke Politie (DGJ), dit met het oog op de nieuwe structuur van de Federale Politie na de politiehervorming.

De huidige CDBC bestaat uit mensen afkomstig van verschillende diensten

het voormalige Hoog Comité van Toezicht (de meerderheid)

de voormalige Gerechtelijke Politie

de voormalige Rijkswacht

de voormalige Gemeentepolitie

mensen die zijn toegetreden na de politiehervorming

Deze multidisciplinaire samenstelling zorgt ervoor dat er in de dienst geen spanningen bestaan die te wijten zijn aan de rivaliteit van vóór de politiehervorming.

Missie

De CDBC is een centrale dienst binnen de federale politie met een operationele bevoegdheid. Dit wil zeggen dat de CDBC bevoegd is voor (de ondersteuning van) het opsporen van misdrijven ten nadele van de belangen van de staat, evenals de ernstige en complexe misdrijven van corruptie. De CDBC oefent bovendien een pilootfunctie uit in het kader van de criminele misbruiken en gedragingen inzake overheidsopdrachten, subsidiewetgeving, erkenningen en vergunningen. De CDBC werkt in ondersteuning van de federale gerechtelijke politie in de arrondissementen maar voert ook autonome onderzoeken uit. De eerste taak van een centrale dienst is steun bieden.

Dus de CDBC heeft zeker niet het monopolie over het voeren van onderzoeken die te maken hebben met corruptie. De magistraten hebben een nogal vrije keuze om een federale onderzoeksdienst aan te duiden.

Bevoegdheid

Voor de selectie van de dossiers, te onderzoeken door de CDBC, moeten twee vragen positief beantwoord worden, namelijk:
Valt het voorwerp van het misdrijf binnen de onderzoekssfeer van de CDBC?

Zijn de feiten voldoende zwaarwichtig (ernst, complexiteit, delicaat, …) om de inzet van de CDBC toe te laten?

Voorwerp van het misdrijf

Fraude in overheidsopdrachten (art. 314 Sw.);

Verduistering, knevelarij en belangenneming gepleegd door personen die een openbaar ambt uitoefenen (art. 240 tot 245 Sw.);
Omkoping van personen die een openbaar ambt uitoefenen (art. 246 tot 252 Sw.);

Bepaalde misdrijven die de morele of economische belangen van het land ernstige schade kunnen toebrengen en gepleegd zijn in de overheidssfeer (subsidiefraude, fraude bij overheidsopdrachten);
Sommige valsheid in geschrifte en gebruik ervan (art. 193 tot 212 Sw.);

Private omkoping (art. 504bis en ter Sw.) (secundaire opdracht).


"Graad‟ (ernst en complexiteit) van het misdrijf

Art. 9 § 3 van het KB van 17.02.98 beschrijft als onderzoeksvoorwerp "de ernstige en complexe misdaden en wanbedrijven ten nadele van de materiële of morele belangen van de openbare dienst‟.
Die graad wordt echter op geen enkele wijze bepaald. De volgende elementen kunnen het al dan niet ernstige of complexe karakter van het misdrijf helpen bepalen.

ERNST

Bruikbare criteria: persoon van de dader: als ernstig en delicaat kunnen beschouwd worden alle dossiers waarbij verkozenen, magistraten, hoge ambtenaren en dragers van een openbaar ambt zijn betrokken. Ditzelfde geldt voor politieagenten, alhoewel in steun of uitzonderlijk in de plaats van het Comité P of de Algemene Inspectie die eerst bevoegd zijn voor onderzoeken tegen politieambtenaren. Verder: ambtenaren – generaal, leden van inspectiediensten in verband met hun inspectieopdracht enz.

Moeten zeker als ernstig beschouwd worden: de dossiers die verband houden met feiten waarvoor een parlementaire onderzoeks- of opvolgingscommissie is opgericht of waarvoor een bijzondere regeringscommissie is aangesteld. Ook feiten waarover een onderzoek door een minister werd gevraagd kunnen als ernstig worden beschouwd.

Ook de maatschappelijke relevantie van de feiten is een belangrijk criterium: dossiers die verband houden met de materiële en morele belangen van het land, de volksgezondheid, de veiligheid van het land, enz.

COMPLEXITEIT

Hierbij worden eveneens drie criteria omtrent de mogelijke meerwaarde die de anticorruptiedienst t.o.v. de gedeconcentreerde diensten kan leveren, opgenomen. Vele gevallen die als ernstig worden beschouwd zijn dikwijls tezelfdertijd complex: de hierboven vermelde criteria worden niet hernomen.


Vallen te beoordelen als complex:

Feiten die het lokale overstijgen en een regionaal, nationaal, internationaal of supranationaal karakter hebben;
Misdrijven gepleegd door Belgische ambtenaren in het buitenland;

Misdrijven door ambtenaren van internationale instellingen in België en ambtenaren van andere staten en / of in verband met de werking van supranationale of internationale instellingen;
Feiten, rond personen of instellingen, die door hun veelvuldig voorkomen, repetitief karakter of omwille van andere elementen, het bestaan van criminele organisaties doen vermoeden;
Feiten waarvan het onderzoek een gespecialiseerde kennis van de werking van het overheidsapparaat of van bepaalde reglementeringen of procedures vergt.